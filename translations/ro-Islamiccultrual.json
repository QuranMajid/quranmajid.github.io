[
  "În numele lui Allah Cel Milostiv, Îndurător [ Ar‑Rahman, Ar‑Rahim][1],",
  "Laudă lui Allah, al lumilor Stăpânitor,",
  "Cel Milostiv, Îndurător,",
  "În Ziua de Apoi Stăpânul Cârmuitor,",
  "Numai pe Tine Te adorăm, numai la Tine cerem ajutor,",
  "Pe drumul drept Tu fii‑ne Călăuzitor,",
  "Drumul celor cu care fost‑ai Tu dăruitor, nu al celor pe care Tu Te‑ai mâniat, nici al rătăciţilor.",
  "Alif, Lam, Mim[1].",
  "Aceasta este Cartea[1], cea fără îndoială; Ea este Călăuză pentru cei smeriţi,",
  "Care cred în cele nevăzute şi plinesc Rugăciunea [As‑Salat] şi din ceea ce le‑am dăruit fac milostenie.",
  "Şi care cred în ceea ce ţi‑a fost pogorât ţie[1] şi în ceea ce a fost pogorât înaintea ta şi în Viaţa de Apoi ei se încred.",
  "Aceia sunt călăuziţi de Domnul lor şi aceia sunt izbânditori.",
  "Pentru cei care nu cred e totuna de‑i previi sau nu‑i previi; ei nu cred[1].",
  "Allah a zăvorât inimile lor şi urechile lor, iar peste ochii lor s‑a aşternut o năframă. Şi ei vor avea [parte de] chin mare.",
  "Printre oameni sunt unii care spun: „Noi credem[1] în Allah şi în Ziua de Apoi”, în vreme ce ei, de fapt, nu cred.",
  "Ei încearcă să‑i înşele pe Allah precum şi pe cei care au crezut, dar nu se înşală decât pe ei înşişi, fără a‑şi da seama.",
  "În inimile lor este o boală[1], iar Allah le va spori boala şi vor avea ei parte de chinuri dureroase pentru ceea ce au minţit.",
  "Dacă li se spune lor: „Nu faceţi stricăciune pe pământ!”, ei zic: „Noi, doară, suntem făcători de bine”.",
  "Însă ei sunt cei făcători de stricăciune, dar nu‑şi dau seama.",
  "Iar dacă li se spune lor: „Credeţi, aşa cum au crezut oamenii!”, ei zic: „Să credem precum au crezut cei fără de minte?”. De bună seamă ei sunt cei fără de minte[1] dar nu o ştiu!",
  "Iar dacă se întâlnesc cu cei care au crezut, zic ei: „Noi credem”, dar când rămân numai cu şeitanii[1] lor, zic ei: „Noi suntem cu voi, ne batem numai joc”.",
  "Allah îşi bate joc de ei şi‑i păsuieşte în fărădelegea lor şi ei rătăcesc în neştire.",
  "Aceia sunt cei care au schimbat calea cea dreaptă cu rătăcirea, dar negoţul lor nu le‑a adus câştig şi ei nu au fost bine călăuziţi.",
  "Starea lor este ca pilda aceluia care a aprins un foc şi când a luminat ceea ce se afla împrejurul lui, le‑a luat Allah lumina lor[1] şi i‑a lăsat în întunecimi şi nu mai zăresc nimic.",
  "Surzi, muţi, orbi sunt ei şi nu se întorc[1].",
  "Sau ca o ploaie ce se prăvale din cer, cu beznă, tunet şi fulger. Îşi vâră ei degetele în urechi din pricina trăsnetelor, de frica morţii; Allah îi împresoară pe necredincioşi.",
  "Fulgerul aproape că le răpeşte văzul. De fiecare dată când el [fulgerul] le face lumină, înaintează, dar când se lasă bezna, ei se opresc. Iar dacă ar vrea, Allah le‑ar răpi auzul şi văzul, căci Allah este peste toate cu putere.",
  "O, voi oameni, slăviţi‑L pe Domnul vostru, care v‑a făcut pe voi şi pe cei de dinaintea voastră. Ca să aveţi frică [de El].",
  "[Slăviţi‑L pe] cel care v‑a făcut vouă pământul un covor[1] şi cerul o zidire[2] şi a pogorât din cer apă şi a scos prin ea, din roade, hrană pentru voi. De vreme ce voi ştiţi [toate acestea], nu‑i faceţi lui Allah semeni![3]",
  "Iar dacă vă îndoiţi de cele pe care le‑am pogorât Robului Nostru [Muhammed], aduceţi o Sură asemenea lui[1] şi chemaţi martorii voştri cei afară de Allah[2], dacă sunteţi sinceri!",
  "Şi dacă nu o faceţi – şi nu o veţi face! – atunci feriţi‑vă de Focul care mistuie oamenii şi pietrele, pregătit pentru necredincioşi!",
  "Deci vesteşte celor care cred şi plinesc fapte bune că ei vor avea grădini pe sub care curg pâraie! De câte ori vor primi din ele un rod, ca hrană, vor zice: „Acestea sunt cele care le‑am primit şi mai înainte!”, căci li s‑au dat [lor şi altele] asemănătoare[1] cu ele. Şi ei vor avea în ele soţii curate şi în ele vecinic vor fi sălăşluitori.",
  "Allah nu se sfiieşte să dea ca pildă un ţânţar sau ceva deasupra lui[1]. Cei care au crezut ştiu că este adevărul de la Domnul lor. Cât despre cei care nu cred, ei spun: „Ce a vrut Allah cu această pildă?”. Prin ea, pre mulţi îi rătăceşte şi prin ea, pre mulţi îi călăuzeşte, dar nu îi rătăceşte decât numai pe cei nelegiuiţi[2],",
  "Aceia care rup legământul cu Allah, după încheierea lui şi despărţesc ceea ce Allah a poruncit să fie împreună[1] şi fac stricăciune pe pământ, aceia sunt pierzători.",
  "Cum de nu credeţi în Allah? Doar aţi fost fără viaţă şi El v‑a dat viaţă, apoi vă va face să vă săvârşiţi, apoi vă va învia, apoi la El vă veţi întoarce.",
  "El este Acela care a creat pentru voi toate câte sunt pe pământ, apoi S‑a înălţat în cer şi a tocmit cele şapte ceruri şi El este Atoateştiutor [‘Alim].",
  "Şi când Stăpânul tău[1] le‑a zis îngerilor: „Voi să pun pe pământ un înlocuitor [khalifa][2]”, i‑au răspuns: „Să pui pe cineva care să facă stricăciune pe el şi să pricinuiască vărsare de sânge, când noi Ţie îţi aducem slavă şi pe Tine Te venerăm cu sfinţenie?”. Şi a zis: „Eu ştiu ceea ce voi nu ştiţi”.",
  "Şi l‑a învăţat pe Adam numele tuturor lucrurilor. Apoi le‑a arătat îngerilor şi le‑a zis: „Vestiţi‑Mi Mie numele acestora, dacă voi sunteţi întru dreptate!”.",
  "I‑au răspuns ei: „Mărire Ţie! Nu avem ştire decât de ceea ce Tu ne‑ai învăţat, căci Tu eşti Atoateştiutor [şi] Înţelept” [Al‑’Alim, Al‑Hakim].",
  "Şi i‑a zis El: „O, Adam, vesteşte‑le numele lor!” Şi după ce le‑a vestit numele lor, le‑a zis: „Nu v‑am spus că Eu le ştiu pe cele tainice din ceruri şi de pe pământ, după cum ştiu ceea ce dezvăluiţi şi ceea ce ascundeţi?”",
  "Şi atunci când am spus îngerilor: „Prosternaţi‑vă dinaintea lui Adam![1]” Şi s‑au prosternat ei, în afară de Iblis[2], care nu a voit, ci s‑a semeţit şi a rămas printre cei necredincioşi.",
  "Şi zis‑am Noi[1]: „O, Adam, sălăşluieşte tu împreună cu soaţa ta în această grădină! Mâncaţi din ea pe îndestulate, ori de unde voiţi, dar să nu vă apropiaţi de acest pom, pentru ca să nu fiţi dintre cei nedrepţi!”",
  "Şeitan i‑a ademenit [să mănânce] din el[1] şi i‑a scos pe ei de unde se aflau. Şi le‑am zis lor: „Coborâţi şi duşmani vă veţi fi unul altuia![2] Şi veţi avea pe pământ un sălaş şi cele trebuincioase până la un timp!”",
  "Adam a primit de la Domnul său cuvinte[1] [cu care să se roage] şi [El] l‑a iertat, căci El este Iertător, Îndurător [At‑Tawwab, Ar‑Rahim].",
  "Am zis: „Coborâţi [din Rai] cu toţii[1] şi când va veni pentru voi de la mine o Călăuzire[2], cei care vor urma Călăuzirea Mea nu vor avea a se teme şi nici nu se vor întrista.",
  "Iar aceia care nu cred şi iau semnele Noastre drept minciuni, aceia fi‑vor părtaşii Focului şi în el veşnic se vor afla”.",
  "O, voi fii ai lui Israel, aduceţi‑vă aminte de binele ce v‑am făcut şi ţineţi‑vă legământul făcut Mie şi‑Mi voi ţine legământul făcut vouă[1] ş i d e M ine t emeţi‑vă;",
  "Credeţi în ceea ce v‑am pogorât[1], întărind ceea ce voi aveţi şi nu fiţi primii care nu cred în el şi nu vindeţi semnele mele pentru un preţ mic şi faţă de Mine fiţi cu frică!",
  "Şi nu îmbrăcaţi adevărul cu minciuna şi nu ascundeţi adevărul, când voi îl ştiţi![1]",
  "Pliniţi rugăciunea, daţi Dania şi prosternaţi‑vă laolaltă cu cei care se pleacă![1]",
  "Porunciţi oamenilor evlavia şi uitaţi de voi înşivă, cu toate că voi citiţi Scriptura?[1] Voi nu pricepeţi?![2]",
  "Căutaţi liman în răbdare şi în Rugăciune [As‑Salat]! [Într‑adevăr] ea este anevoioasă, însă nu pentru cei care cred,",
  "Care cred că îl vor întâlni pe Domnul lor şi că la El se vor întoarce.",
  "O, voi, fii ai lui Israel, aduceţi‑vă aminte de binele ce v‑am făcut şi că Eu v‑am preferat [atunci] lumilor.[1]",
  "Şi fiţi cu frică de o Zi în care nu va putea face un suflet pentru alt suflet nimic şi nu se va primi pentru el mijlocire, nici nu se va lua de la el schimb şi nici că vor putea fi ele ajutate!",
  "[Şi aduceţi‑vă aminte că] Noi v‑am izbăvit de neamul lui Faraon, care vă supunea la rele chinuri, junghiindu‑i pe fiii voştri şi cruţând viaţa doar muierilor voastre! În aceasta fost‑a mare încercare de la Domnul vostru.",
  "Şi despicat‑am pentru voi marea şi v‑am mântuit şi am înecat neamul lui Faraon, pe când voi priveaţi.",
  "Şi Ne‑am înţeles cu Moise[1] pentru patruzeci de nopţi[2], iar voi aţi ales viţelul [pentru a‑l adora], în lipsa lui [Moise] şi aţi fost voi nelegiuiţi.",
  "V‑am iertat vouă după aceea, nădăjduind că veţi fi mulţumitori.",
  "Şi datu‑i‑am lui Moise Scriptura, Cartea Doveditoare [Al‑Furqan][1], nădăjduind că veţi fi călăuziţi.",
  "Şi zis‑a Moise atunci neamului său: „O, neam al meu, aţi fost nedrepţi cu voi înşivă prin adorarea viţelului. Deci cereţi iertare Creatorului vostru şi răpuneţi‑vă unii pe alţii[1]. Aceasta este mai bine pentru voi la Făcătorul vostru. Dar El v‑a iertat, căci El este cel Iertător, Îndurător [At‑Tawwab, Ar‑Rahim].",
  "Şi [aduceţi‑vă aminte] când aţi zis voi: „O, Moise! Nu te vom crede până nu‑L vom vedea pe Allah desluşit. Şi trăsnetul s‑a abătut asupra voastră [şi v‑a ucis], în vreme ce voi priveaţi.",
  "Apoi v‑am înviat, după ce aţi murit, nădăjduind că veţi fi mulţumitori.",
  "Şi am făcut să vă umbrească nori şi am pogorât peste voi mana şi prepeliţe. „Mâncaţi din bunătăţile pe care vi le‑am dăruit!”. Iar ei nu au fost nedrepţi cu Noi, ci faţă de ei înşişi au fost nedrepţi.",
  "Şi zis‑am Noi: „Intraţi în această cetate[1] şi mâncaţi din [bunătăţile] ei oriunde veţi voi, până vă veţi sătura. Intraţi pe poartă cu smerenie, spunând: „Îndurare!”, iar Noi vom ierta păcatele voastre şi‑i vom spori pe cei care fac bine”.",
  "Dar au schimbat cei nedrepţi cuvântul cu un altul decât cel care li s‑a poruncit şi am pogorât asupra celor care au fost nedrepţi, pedeapsă din cer, pentru că ei au fost nelegiuiţi.",
  "Şi când Moise a cerut apă pentru neamul său, i‑am zis: „Loveşte cu toiagul tău stânca!” Şi au ţâşnit din ea douăsprezece izvoare. Şi a cunoscut fiecare seminţie locul său de băut. „Mâncaţi şi beţi din darul lui Allah şi nu faceţi rău pe pământ fiind stricători!”",
  "Şi [luaţi aminte] când aţi spus voi: „O, Moise! Nu vom putea îndura un singur soi de bucate! Roagă‑te pentru noi la Domnul tău să scoată pentru noi din ceea ce dă la iveală pământul, din legumele lui: castraveţi, usturoi, linte şi ceapă!”, a zis el: „Voiţi a schimba cu ceea ce este mai rău ceea ce este mai bun? Coborâţi într‑un alt oraş, unde veţi găsi ceea ce aţi cerut!” Şi a căzut asupra lor umilinţă şi sărăcie şi s‑au întors însoţiţi de mânia lui Allah. Şi aceasta pentru că ei nu au crezut în semnele lui Allah, pentru că i‑au ucis pe profeţi pe nedrept; aceasta pentru că ei s‑au răsculat şi au călcat rânduielile.",
  "Cei care au crezut în [Islam], precum şi aceia dintre cei care s‑au iudaizat, dintre creştinii şi sabeenii[1] care au crezut în Allah şi în Ziua de Apoi şi au făcut bine, vor avea răsplata lor de la Domnul lor. Ei n‑au a se teme şi nici nu se vor mâhni.",
  "Şi am încheiat legământul cu voi şi am înălţat asupra voastră Muntele[1]. „Ţineţi ceea ce v‑am dat cu tărie şi amintiţi‑vă ceea ce este într‑aceea! Poate veţi fi cu frică!”",
  "Apoi v‑aţi îndepărtat, după aceea, şi de n‑ar fi fost harul lui Allah asupra voastră şi îndurarea Lui, aţi fi fost printre cei pierduţi.",
  "Voi ştiţi ce au păţit aceia dintre voi care au nesocotit Sabatul[1] şi le‑am zis lor: „Să fiţi maimuţe dispreţuite!”",
  "Şi i‑am făcut pildă pentru cei din vremea lor şi pentru cei de după ei, îndemnare pentru cei cu frică.",
  "Şi [aduceţi‑vă aminte când] Moise a zis neamului său: „Allah vă porunceşte să junghiaţi o vacă!”[1] Şi au răspuns ei: „Ne iei în derâdere?” Iar el le‑a răspuns: „Să mă ferească Allah să fiu dintre cei neştiutori!”",
  "Au zis: „Roagă‑te pentru noi Domnului tău să ne arate limpede cum să fie!”. El a răspuns: „Iată, El zice ca ea să fie o vacă nici prea bătrână, nici prea tânără, ci de vârstă mijlocie, între acestea. Şi acum faceţi ce vi se porunceşte!”",
  "Au zis: „Roagă‑te pentru noi Domnului tău să ne arate limpede culoarea ei!” A răspuns: „Iată, El zice să fie o vacă de culoare galben strălucitor, să placă privitorilor”.",
  "Au zis: „Roagă‑te pentru noi Domnului tău să ne arate care să fie ea, căci vacile sunt la fel în ochii noştri, dar noi, dacă va voi Allah, vom fi bine îndreptaţi!”",
  "A zis: „Iată, El zice să fie o vacă nu slăbită, ce ară pământul şi adapă semănăturile, ci sănătoasă, fără nici o pată pe ea”. Au zis: „Acum ai adus adevărul!” Şi au junghiat‑o, dar puţin a lipsit să nu o facă.",
  "[Şi aduceţi‑vă aminte când] aţi omorât un suflet şi v‑aţi învinuit unii pe alţii asupra lui. Însă Allah va scoate la iveală ceea ce voi ţineţi ascuns!",
  "Şi [atunci] Noi am zis: „Loviţi‑l pe el cu o bucată din ea!” Şi aşa [cum l‑a înviat pe el], Allah îi va readuce la viaţă pe cei morţi[1] şi vă arată semnele Sale. Poate astfel o să pricepeţi.",
  "Apoi au încremenit inimile voastre, după aceea, asemenea pietrelor sau chiar mai învârtoşite, căci din unele pietre ţâşnesc pâraie, iar altele se despică şi iese din ele apă, iar altele se prăbuşesc de frica lui Allah. Dar Allah nu este fără băgare de seamă la ceea ce faceţi voi.",
  "Oare năzuiţi ca ei să creadă cu voi, când o parte din ei au auzit cuvântul lui Allah[1], apoi l‑au răstălmăcit, după ce l‑au priceput, cu bună‑ştiinţa lor?",
  "Şi dacă se întâlnesc cu aceia care cred[1], ei zic: „Noi credem!”. Dar când rămân numai între ei, zic: „Voiţi voi să le vorbiţi despre ceea ce Allah v‑a dezvăluit[2] pentru ca ei să facă din aceasta un temei împotriva voastră dinaintea Domnului vostru? Oare voi nu pricepeţi?”[3]",
  "Oare ei nu pricep că Allah ştie atât ceea ce ei tăinuiesc, cât şi ceea ce ei rostesc cu glas tare?",
  "Şi printre ei[1] sunt neînvăţaţi care nu cunosc Scriptura, ci au doar năluciri şi ei doar bănuiesc.",
  "Dar vai acelora care plăsmuiesc Scriptura[1] cu mâinile lor şi spun „Aceasta este de la Allah”, pentru a dobândi prin aceasta o mică simbrie! Vai pentru ceea ce mâinile lor au scris şi vai lor pentru ceea ce agonisesc!",
  "Au zis ei[1]: „Nu ne va atinge Focul decât câteva zile numărate!” Spune‑le: „Oare aveţi de la Allah făgăduinţă? Allah nu va încălca făgăduinţa Sa! Sau voi spuneţi despre Allah ceea ce nu ştiţi?”",
  "Dar nu! Aceia care au săvârşit un păcat şi pe care i‑a împresurat păcatul, aceia sunt oaspeţii Focului şi ei în el vor rămâne veşnic.",
  "Iar aceia care au crezut şi au săvârşit fapte bune, aceia sunt oaspeţii Raiului şi ei în el vor rămâne veşnic.",
  "Şi luaţi aminte [când] Noi am făcut legământ cu fii lui Israel: „Să nu‑L adoraţi decât pe Allah şi cu părinţii voştri să vă purtaţi bine, ca şi cu rudele, cu orfanii şi cu sărmanii! Şi să spuneţi oamenilor vorbe bune, să împliniţi Rugăciunea [As‑Salat] şi să daţi Dania [Az‑Zakat]!” Apoi v‑aţi lepădat, afară de puţini dintre voi, şi v‑aţi abătut.",
  "Am făcut legământ cu voi să nu vărsaţi sângele vostru şi să nu vă alungaţi din casele voastre. Atunci aţi încuviinţat aceasta şi voi puteţi fi martori.",
  "Apoi voi înşivă v‑aţi măcelărit şi aţi alungat o parte dintre voi din căminele lor. V‑aţi întrajutorat împotriva lor numai la fărădelege şi duşmănie. Iar dacă au venit încătuşaţi la voi, i‑aţi răscumpărat, cu toate că vă fusese oprit să‑i alungaţi. Oare voi credeţi numai într‑o parte a Scripturii şi respingeţi o altă parte? Şi care va fi răsplata acelora care fac aceasta, dintre voi, decât ruşinea în această viaţă, iar în Ziua Învierii să fie supuşi la cele mai cumplite chinuri? Allah nu este fără băgare de seamă la ce faceţi voi.",
  "Acelora care au preferat Viaţa lumească pe Viaţa de Apoi nu li se vor putea uşura chinurile şi nici ajutaţi nu vor fi.",
  "I‑am dăruit lui Moise Cartea şi am făcut să‑i urmeze alţi trimişi. I‑am dat lui Isus [‘Isa], fiul Mariei [Maryam], semnele desluşite şi l‑am întărit pre el cu duhul sfânt[1]. Însă de fiecare dată când a adus la voi un trimis, ceea ce nu plăcea sufletelor voastre, v‑aţi semeţit şi pe o parte dintre trimişi i‑aţi învinuit de minciună, iar pe o altă parte i‑aţi răpus.",
  "Au zis ei: „Inimile noastre sunt învăluite”. Dar i‑a blestemat Allah pentru necredinţa lor şi doar puţin cred ei[1].",
  "Şi când le‑a venit Cartea[1] de la Allah, întărind‑o pe cea pe care o aveau ei – după ce mai înainte se rugaseră pentru ajutor împotriva celor care nu credeau –, când le‑a venit ceea ce ştiuseră[2], l‑au tăgăduit pe el [Muhammed]. Blestemul lui Allah asupra celor care nu cred!",
  "Pe nimica toată şi‑au dat sufletele lor, tăgăduind ceea ce Allah a pogorât, cu pizmă pentru ceea ce Allah pogoară cu harul Lui acelora dintre robii Săi pe care El îi voieşte. Şi au avut ei parte de mânie peste mânie. Iar necredincioşii au parte de chinuri umilitoare.",
  "Iar când li s‑a zis: „Credeţi în ceea ce a pogorât Allah!”, ei au răspuns: „Noi credem în ceea ce ne‑a fost pogorât!” Şi ei se leapădă de ceea ce a venit mai apoi – şi care este Adevărul ce întăreşte ceea ce au ei! Spune[1]: „Şi de ce i‑aţi omorât pe profeţii lui Allah de mai înainte, dacă aţi fost dreptcredincioşi [Mu’minin]?”",
  "Şi pentru voi Moise a venit cu semnele doveditoare iar după aceea voi aţi ales viţelul în lipsa lui şi aţi fost nelegiuiţi.",
  "Şi [aduceţi‑vă aminte] când am încheiat legământul cu voi şi am ridicat deasupra voastră muntele At‑Tur [zicând]: „Ţineţi ceea ce v‑am dat, cu tărie, şi ascultaţi!”. Au răspuns ei: „Am auzit, dar nu ne supunem!” Şi au fost adăpate inimile lor cu viţelul pentru necredinţa lor. Spune: „Ce lucru respingător vă porunceşte credinţa voastră, dacă voi sunteţi credincioşi!”",
  "Spune: „Dacă voi aveţi casa cea veşnică[1] la Allah numai pentru voi, fără de alţi oameni, atunci doriţi‑vă moartea, dacă sunteţi cinstiţi!”.",
  "Dar nicicând nu o vor dori, din pricina celor săvârşite cu mâinile lor mai înainte. Dar Allah este Ştiutor al nelegiuiţilor.",
  "Vei afla că ei sunt cei mai poftitori de viaţă dintre oameni, mai mult chiar decât păgânii[1]. Ar vrea fiecare dintre ei să i se dea să trăiască o mie de ani. Dar nu se va găsi izbăvitor de chinuri pentru el, nici de va trăi atât de mult, căci Allah vede ce fac ei.",
  "Spune: „Cine este duşman lui Gavriil?[1]” El[2] l‑a pogorât [Coranul] în inima ta, cu îngăduinţa lui Allah, adeverind ceea ce se afla dinaintea lui, ca îndreptare şi bunăvestire pentru credincioşi.",
  "Acela care este duşman al lui Allah, al îngerilor Săi şi al trimişilor Săi, al lui Gavriil şi al lui Mihail [să ştie că] Allah este duşmanul necredincioşilor!",
  "Ţi‑am pogorât ţie semne desluşite şi nu le tăgăduiesc decât cei nelegiuiţi.",
  "De fiecare dată când au făcut un legământ, s‑au lepădat de el o parte dintre ei [dintre iudei], ba cei mai mulţi dintre ei nu cred.",
  "Şi când a venit la ei un trimis al lui Allah[1], întărind ceea ce ei aveau, o parte dintre cei care aveau Scriptura au lepădat Cartea lui Allah[2] în spatele lor, ca şi când ei nu ar şti nimic,",
  "Şi au urmat ceea ce şeitanii au născocit în timpul împărăţiei lui Solomon[1], dar nu a fost necredincios Solomon, ci şeitanii[2] au fost necredincioşi. Ei i‑au învăţat pe oameni vrăjitoria şi ceea ce a fost trimis celor doi îngeri din Babel, lui Harut şi Marut[3]. Dar ei doi nu învăţau pe nimeni înainte de a‑i spune: „Noi suntem o ispită, deci nu fi necredincios!” Şi au învăţat de la ei doi [chiar şi] cum să semene dezbinare între bărbat şi soaţa lui. Însă ei nu puteau să facă rău nimănui, fără îngăduinţa lui Allah. Ei au învăţat ceea ce le aduce rău şi nu le foloseşte şi totuşi au ştiut că cei care vor dobândi aceasta nu vor avea parte în Viaţa de Apoi. Ce lucru de nimic au dobândit în schimbul vinderii sufletelor lor! Dacă ei ar fi ştiut![4]",
  "Dacă ei ar fi crezut şi ar fi fost cu frică, ar fi primit răsplată mai bună de la Allah. O, de‑ar fi ştiut!",
  "O, voi, cei care aţi crezut, nu ziceţi „Ra’i‑na!”[1], ci „Priveşte spre noi!”. Şi fiţi ascultători, căci pentru necredincioşi osândă dureroasă va fi!",
  "Nu vor cei care nu cred dintre oamenii Scripturii[1], nici politeiştii, să se pogoare asupra voastră binele de la Domnul vostru, dar Allah îi alege pentru îndurarea sa pe aceia care voieşte El, căci Allah este Stăpânul harului nemărginit.",
  "Dacă Noi anulăm[1] un verset sau îl facem uitat, aducem altul mai bun decât el sau asemenea lui. Nu ştii că Allah este cu putere peste toate?",
  "Nu ai ştiut că a lui Allah este împărăţia cerurilor şi a pământului şi că nu aveţi, în afară de Allah, ocrotitor şi sprijinitor?",
  "Sau voiţi [voi, musulmanii] să‑i cereţi trimisului vostru, aşa cum i s‑a cerut lui Moise mai înainte? Şi cel care schimbă prin necredinţă credinţa, acela se abate de la drumul cel drept.",
  "Voit‑au mulţi din neamul Scripturii să vă facă din nou, după credinţa voastră, necredincioşi, din pricina pizmei din sufletele lor, după ce li s‑a arătat adevărul. Iertaţi şi nu luaţi în seamă, până ce va veni Allah cu porunca Sa, căci Allah este cu putere peste toate!",
  "Pliniţi Rugăciunea [As‑Salat] şi daţi Dania [Az‑Zakat], căci binele pe care vi‑l dăruiţi vouă înşivă, îl veţi găsi la Allah, fiindcă Allah vede bine ceea ce faceţi.",
  "Au zis că nu vor intra în Rai decât cei care sunt iudei sau creştini! Acestea sunt doar dorinţele lor. Răspunde‑le: „Aduceţi dovada voastră dacă aveţi dreptate!”.",
  "Ba nu! Cel care s‑a supus lui Allah şi face bine, va avea răsplata sa de la Domnul lui! Ei nu au a se teme şi nici nu vor fi mâhniţi!",
  "Au zis iudeii: „Creştinii nu au nici un temei!” Şi au zis creştinii: „Iudeii nu au nici un temei!” Şi [totuşi] ei citesc Scriptura[1]. Şi astfel au zis şi cei care nu au ştiinţă[2], asemenea vorbelor lor. Dar Allah va judeca în Ziua Învierii în cele asupra cărora au păreri diferite.",
  "Şi cine este mai nedrept decât acela care a oprit ca în moscheile lui Allah să se rostească numele Lui şi s‑a îndârjit să le pustiască? Aceştia nu se cuvine să intre în ele decât cu frică [de Allah]. Ei vor avea în această lume parte de ocară şi vor avea în Lumea de Apoi chin mare.",
  "Ale lui Allah sunt Răsăritul şi Apusul şi oriîncotro vă veţi întoarce, acolo este Faţa lui Allah, căci Allah este Cel cu Har Nemărginit [şi El este] Atoateştiutor [Wasi’, ‘Alim].",
  "Au spus:[1] „Allah şi‑a luat un fiu”. Nici vorbă! Ale Lui sunt cele din ceruri şi de pre pământ! Toate Îi sunt ascultătoare Lui!",
  "[El este] Făcătorul desăvârşit al cerurilor şi al pământului şi dacă hotărăşte un lucru, El spune doar: „Fii” şi acesta este!",
  "Au zis cei care nu ştiu:[1] „De‑ar vorbi A llah c u noi s au de ne‑ar veni vreun semn!” Aşa au spus şi cei de dinaintea lor, cuvinte semănând cu ale lor. Inimile[2] l or s eamănă. Ş i Noi a m a dus semne limpezi pentru cei care vor să creadă neclintit.",
  "Noi te‑am trimis cu Adevărul, ca bun vestitor şi prevenitor, dar nu vei fi întrebat despre oaspeţii Iadului.",
  "Nu se vor învoi cu tine iudeii şi nici creştinii până ce nu le vei urma credinţa lor. Spune: „Călăuzirea lui Allah[1] este singura Călăuzire adevărată!” Dacă vei urma dorinţele lor, după Ştiinţa pe care ai primit‑o, nu vei avea nici ocrotitor, nici ajutor![2]",
  "Aceia cărora le‑am dat Cartea[1], vor recita [Coranul] aşa cum trebuie să fie recitat[2], căci aceia cred în el, iar cei care nu cred în el, aceia sunt pierzători.",
  "O, fii ai lui Israel, aduceţi‑vă aminte de binele ce v‑am făcut şi că Eu v‑am preferat înaintea lumilor![1]",
  "Şi fiţi cu frică de o Zi în care nu va putea face un suflet pentru alt suflet nimic şi nu se va lua de la el schimb, nu se va primi pentru el mijlocire, nici nu va putea fi el ajutat!",
  "Şi [luaţi aminte] când pe Avraam l‑a încercat Domnul său cu cuvinte[1] şi le‑a împlinit şi a zis: „Eu te fac peste oameni Imam”. A întrebat: „Şi pe scoborâtorii mei?” I‑a răspuns: „Nu‑i priveşte legământul Meu pe cei nelegiuiţi![2]”.",
  "Şi am făcut Noi Casa[1] loc de revenire pentru oameni şi refugiu[2] [şi am zis][3]: „Ţineţi locul lui Avraam ca loc de rugăciune!” şi am încheiat cu Avraam şi Ismail legământ [cerându‑le]: „Curăţaţi Casa Mea pentru cei care o înconjoară şi cei care se retrag pioşi în Ea şi cei care fac Rugăciunea şi se prosternează!”",
  "Şi [luaţi aminte] când a zis Avraam: „Doamne, fă‑l un oraş al păcii şi hrăneşte poporul lui cu roade, pe aceia dintre ei care cred în Allah şi în Ziua de Apoi”. Şi a răspuns [Allah]: „Iar cel care nu crede, va avea parte de bucurie şi de hrană puţin timp[1], apoi îl voi supune la chinurile iadului. Vai, ce soartă cumplită!”",
  "Şi când Avraam şi Ismail au ridicat temeliile Casei, [au zis ei]: „Doamne, primeşte‑o de la noi![1] Tu eşti Cel care Aude Totul [şi] Atoateştiutor [As‑Sami’, Al‑’Alim]!",
  "Doamne, fă‑ne pe noi supuşi [musulmani] Ţie şi fă dintre urmaşii noştri o comunitate musulmană [supusă Ţie]! Şi arată‑ne nouă rânduielile noastre[1] şi ne iartă pre noi, căci Tu eşti Iertător, Îndurător [At‑Tawwab, Ar‑Rahim]!",
  "Doamne, trimite‑le lor un Trimis dintre ei, care să le recite versetele Tale şi să îi înveţe Cartea şi Înţelepciunea şi să îi curăţească pre ei[1]. Doară Tu eşti Atotputernic, Înţelept [Al‑’Aziz, Al‑Hakim]!”.",
  "Şi cine se leapădă de religia lui Avraam, afară de acela care se nesocoteşte pe sine însuşi? Noi l‑am ales, [pe Avraam] doară, în această lume şi el se va afla în Lumea de Apoi printre cei drepţi [evlavioşi][1].",
  "Când i‑a zis Domnul lui: „Supune‑te!”, el a răspuns: „M‑am supus[1] [Ţie], Stăpân al lumilor!”",
  "Şi Avraam a lăsat‑o ca îndemnare fiilor săi şi asemenea şi Iacob[1] [zicând ei]: „O, fiii mei, Allah v‑a ales vouă religia [Islamul] şi, de aceea, să nu muriţi altfel decât musulmani!”",
  "Sau aţi fost voi martori când a venit moartea la Iacob, atunci când el i‑a întrebat pe fiii lui: „Pe cine veţi adora voi după moartea mea?” Şi i‑au răspuns ei: „Voim să‑l adorăm pe Domnul tău şi pe Domnul părinţilor tăi Avraam, Ismail şi Isaac[1], pe Domnul cel Unic. Noi numai Lui îi vom fi supuşi [musulmani]!”",
  "Acest neam a trecut. El are ceea ce şi‑a agonisit, iar voi veţi avea ceea ce v‑aţi agonisit. Voi nu veţi fi întrebaţi pentru ceea ce au făcut ei.",
  "Şi au zis: „Fiţi iudei sau fiţi creştini şi sunteţi pe calea cea bună!” Spune: „Ba [urmaţi] credinţa lui Avraam, adevărat credincios, care nu a fost dintre politeişti!”",
  "Spuneţi[1]: „Noi credem în Allah şi în ceea ce ne‑a fost trimis nouă şi ceea ce a fost trimis lui Avraam, lui Ismail, lui Isaac, lui Iacob şi seminţiilor[2]; în ceea ce le‑a fost dat lui Moise şi lui Isus şi în ceea ce le‑a fost dat [tuturor] profeţilor de către Domnul lor. Noi nu facem deosebire între ei! Noi Lui Îi suntem supuşi [musulmani]!”.",
  "Dacă ei[1] vor crede în ceea ce voi credeţi, vor fi pe calea cea bună! Dar dacă ei se vor abate, înseamnă că ei se găsesc într‑o schismă[2] şi Allah te va feri de [răul] lor, căci El este Cel care Aude Totul [şi] este Atoateştiutorul [As‑Sami’, Al‑’Alim].",
  "[Aceasta este] Legea lui Allah! Şi cine are o lege mai bună decât Allah?! Noi Lui Îi suntem slujitori!",
  "Spune: „Voiţi să disputaţi cu noi în legătură cu Allah? El doară e Domnul nostru şi Domnul vostru! Faptele noastre sunt ale noastre, iar faptele voastre sunt ale voastre. Noi numai Lui Îi suntem devotaţi”.",
  "Sau voiţi voi să ziceţi că Avraam, Ismail, Isaac, Iacob şi seminţiile lor au fost iudei sau creştini? Spune: „Voi sunteţi mai ştiutori[1] sau Allah? Şi cine este mai nelegiuit decât acela care a ţinut ascunsă la el mărturia ce o avea de la Allah?” Allah nu este nebăgător de seamă cu ceea ce faceţi voi!",
  "Acest neam a trecut. El are ceea ce şi‑a agonisit, iar voi veţi avea ceea ce v‑aţi agonisit! Voi nu veţi fi întrebaţi pentru ceea ce au făcut ei[1].",
  "Vor zice cei fără chibzuinţă dintre oameni: „Ce i‑a întors de la Qibla[1] lor p e care o avuseseră mai înainte?” Spune: „Ale lui Allah sunt Răsăritul şi Apusul. El îl călăuzeşte pe acela pe care voieşte El pe o cale dreaptă”.",
  "Astfel Noi am făcut din voi o comunitate cumpătată, pentru ca să fiţi martori în legătură cu oamenii şi pentru ca Profetul să fie martor în legătură cu voi. Şi nu am ales Qibla pe care ai avut‑o decât pentru a‑l şti pe cel care‑l urmează pe Profet [când o vom schimba] şi pe cel care se întoarce pe călcâiele sale. Şi va fi lucru greu [acesta], mai puţin pentru cei pe care i‑a călăuzit Allah. Şi nu va lăsa Allah să fie în deşert Rugăciunea voastră[1], căci Allah este faţă de oameni Iertător, Îndurător [Ra’uf, Rahim].",
  "Noi vedem deseori îndreptarea feţei tale către cer. Să te îndreptăm către o Qibla care‑ţi va plăcea. Aşadar, îndreaptă‑ţi faţa spre Moscheea cea Sfântă[1]! Şi oriunde aţi fi, îndreptaţi feţele voastre către ea! Iar cei cărora le‑a fost dată Cartea, ştiu că îndreptarea [spre Moschee] este adevărul de la Domnul lor. Şi Allah nu este nebăgător de seamă la ceea ce fac ei.",
  "Dacă tu ai aduce celor cărora li s‑a dat Scriptura[1] toate semnele, nu ar urma ei Qiblei tale şi nici tu nu ai urma Qiblei lor. Şi nu urmează unii Qibla altora. Iar dacă tu ai urma poftei lor, după ştiinţa ce ai primit‑o, atunci tu ai fi dintre nelegiuiţi.",
  "Cei cărora le‑am dat Scriptura, îl cunosc [pe Muhammed] aşa cum îi cunosc pe fii lor, însă o parte dintre ei[1] ascund adevărul [despre el], cu toate că îl cunosc[2].",
  "[E] Adevărul de la Domnul tău. Deci nu fi dintre aceia care se îndoiesc!",
  "Fiecare are o direcţie spre care se îndreaptă. Voi însă întreceţi‑vă la faptele bune. Oriunde v‑aţi afla, Allah vă va aduce pe toţi [la judecată], căci Allah este peste toate cu putere.",
  "Şi de oriunde ai pleca, îndreaptă‑ţi faţa către Moscheea Al‑Haram[1]! Ea este Adevărul de la Domnul tău şi Allah nu este fără băgare de seamă la ceea ce voi faceţi.",
  "Şi de oriunde ai pleca, îndreaptă‑ţi faţa către Moscheea Al‑Haram! Oriunde v‑aţi afla, îndreptaţi‑vă feţele către ea, pentru ca lumea să nu aibă un temei împotriva voastră, în afara acelora dintre ei care sunt nelegiuiţi. Şi nu vă temeţi de ei, ci temeţi‑vă numai de Mine, căci Eu voi să‑Mi împlinesc harul Meu asupra voastră şi poate că veţi fi bine călăuziţi!",
  "Tot astfel v‑am trimis vouă un Profet dintre voi, care să vă citească versetele noastre, să vă curăţească şi să vă înveţe Cartea şi Înţelepciunea şi să vă înveţe ceea ce nu ştiaţi!",
  "Pomeniţi‑Mă pe Mine şi o să‑Mi aduc aminte de voi! Şi să‑Mi fiţi mulţumitori, să nu fiţi fără credinţă faţă de Mine!",
  "O, voi, cei care credeţi! Căutaţi ajutor întru răbdare şi Rugăciune [As‑Salat], căci Allah este cu cei răbdători!",
  "Nu spuneţi despre cei care sunt ucişi pe calea lui Allah „Ei sunt morţi!”, căci ei sunt vii, dar voi nu vă daţi seama!",
  "Vă vom încerca cu puţină spaimă, foamete, lipsire de bunuri, de suflete şi de roade, dar binevesteşte celor răbdători,",
  "Care, dacă s‑a abătut asupra lor vreo nenorocire, spun: „Noi suntem ai lui Allah şi noi la El ne întoarcem”.",
  "Aceia sunt cei peste care se pogoară binecuvântarea Domnului lor şi îndurarea Lui şi aceia sunt cei călăuziţi.",
  "As‑Safa şi Al‑Marwa[1] sunt dintre rânduielile lui Allah, iar cel care face pelerinajul la Casă[2] sau Pelerinajul mic[3] nu comite nici un păcat dacă le înconjoară. Iar acela care de bunăvoie face bine [să ştie că] Allah este Mulţumitor [şi] Atoateştiutor [Şaker, ‘Alim].",
  "Iar pe aceia care ascund semnele cele limpezi[1] şi Călăuzirea pe care Noi le‑am trimis, după ce le‑am făcut cunoscute oamenilor prin Scriptură[2], pe aceia îi blestemă Allah şi îi blestemă blestemătorii,",
  "În afară de aceia care s‑au căit, au îndreptat [ceea ce au stricat mai înainte][1] şi au dezvăluit [adevărul]. Pe aceia îi voi ierta, căci Eu sunt Iertător, Îndurător [At‑Tawwab, Ar‑Rahim].",
  "Aceia care au tăgăduit credinţa şi au murit necredincioşi, peste aceia se va abate blestemul lui Allah, al îngerilor şi al tuturor oamenilor.",
  "Vor rămâne veşnic în el[1]; nu le vor fi uşurate chinurile şi nu vor fi păsuiţi.",
  "Domnul vostru este un Domn Unic. Nu există divinitate în afară de El. El este cel Milostiv, Îndurător [Ar‑Rahman, Ar‑Rahim].",
  "În facerea cerurilor şi a pământului, în schimbarea nopţii şi zilei, în corăbiile care plutesc pe mări cu ceea ce foloseşte oamenilor, în apa pogorâtă de Allah din cer, cu care a înviat pământul, după ce a fost mort, şi a răspândit pe el vietăţile, în schimbarea vânturilor şi nourilor supuşi dintre cer şi pământ sunt cu adevărat semne pentru nişte oameni care pricep.",
  "Dar sunt printre oameni [şi unii] care Îi fac în afară de Allah semeni[1] pe care îi iubesc asemenea iubirii pentru Allah. Dar cei care cred sunt mai stăruitori în iubirea pentru Allah. Şi dacă ar vedea cei care sunt nelegiuiţi, când[2] văd chinurile, că puterea este a lui Allah toată şi că Allah este aspru în osânda Lui!",
  "Atunci când cei care sunt urmaţi se vor lepăda de aceia care urmează şi vor vedea osânda şi se vor rupe legăturile între ei,",
  "Atunci cei care i‑au urmat vor zice: „O, de‑ar fi pentru noi întoarcere [la viaţă] pentru ca să ne lepădăm de ei, aşa cum ei s‑au lepădat de noi!” Astfel le va arăta Allah faptele lor şi suspine vor fi pentru ei, dar ei nu vor mai putea ieşi afară din Foc!",
  "O, oameni, mâncaţi din ceea ce se află pe pământ şi este îngăduit şi bun [ca hrană] şi nu urmaţi paşii lui Şeitan[1], căci el vă este duşman mărturisit.",
  "El vă porunceşte numai răul şi ticăloşia şi să spuneţi despre Allah ceea ce nu ştiţi[1].",
  "Dacă li se spune[1]: „Urmaţi ceea ce a trimis Allah!”, ei zic: „Ba noi urmăm cele cu care i‑am găsit pe părinţii noştri!”. Chiar dacă părinţii lor au fost neştiutori şi nu s‑au lăsat călăuziţi?!",
  "Şi de pildă cei care tăgăduiesc sunt ca şi cel la care se strigă[1], însă el nu aude decât un ţipăt şi o chemare: surzi, muţi, orbi. Ei nu pricep nimic!",
  "O, voi cei care credeţi! Mâncaţi din bunătăţile pe care vi le‑am dăruit şi mulţumiţi lui Allah dacă numai pe El voi Îl adoraţi!",
  "Ci El v‑a oprit vouă doar mortăciunea, sângele, carnea de porc şi ceea ce a fost menit altcuiva decât lui Allah. Dar cel care a fost silit, fără să poftească şi fără să întreacă măsura, acela nu se încarcă de păcat, căci Allah este Iertător, Îndurător [Ghafur, Rahim].",
  "Cei care ascund ceea ce a pogorât Allah din Scriptură şi obţin prin această [ascundere] un preţ de nimic, aceia nu înghit în burţile lor decât focul. Şi Allah nu le va vorbi în Ziua Învierii şi nu‑i va curăţi şi ei vor avea [parte de] chin dureros.",
  "Aceştia sunt cei care au cumpărat rătăcirea în schimbul căii drepte şi chinul în schimbul iertării. Şi cât vor avea de îndurat în Foc!",
  "Şi aceasta pentru că Allah a pogorât această Carte cu Adevărul, iar aceia care sunt în neînţelegere asupra Cărţii se află în dezbinare, departe [de credinţă].",
  "Cuvioşia nu stă în a vă întoarce feţele spre Răsărit sau spre Apus, ci cuvioşia este a crede în Allah şi în Ziua de Apoi, în îngeri, în Carte şi în profeţi, a da din avere – în pofida iubirii pentru ea – rudelor, orfanilor, sărmanilor, călătorului[1], cerşetorului şi pentru răscumpărarea robilor, a împlini Rugăciunea [As‑Salat] a da Dania [Az‑Zakat], a‑şi ţine legământul dacă s‑a legat, a fi răbdător la nenorocire, la rău şi în momentele de primejdie. Aceştia sunt cei drepţi, aceştia sunt cei evlavioşi [Al‑Mu’taqun]!",
  "O, voi cei care credeţi, v‑a fost prescris talionul[1] pentru cei ucişi: slobod pentru slobod, rob pentru rob, muiere pentru muiere. Iar celui căruia i s‑a iertat din partea fratelui său ceva, i se arată bunăvoinţă[2], iar despăgubirea se îndeplineşte după cuviinţă. Aceasta este o uşurare de la Domnul vostru şi o îndurare, iar cel care mai vatămă după aceea[3] v a a vea p arte d e o sândă d ureroasă.",
  "Şi aveţi în talion [pavăză pentru] viaţă[1], o, cei dăruiţi cu minte, şi poate că o să vă feriţi[2]!",
  "Vi s‑a prescris vouă – când vine la unul dintre voi moartea şi lasă în urma lui avere – testamentul în favoarea părinţilor săi şi a rudelor celor mai apropiate, după obiceiul drept, ca o datorie pentru cei care sunt cu frică.",
  "Însă acela care‑l schimbă după ce l‑a auzit [să ştie că] păcatul este numai al acelora care îl schimbă. Allah este Cel care Aude Totul, Atoateştiutor [Sami’, ‘Alim].",
  "Iar cine [dintre martori] se teme că un testator s‑a îndepărtat de lege sau a săvârşit un păcat[1] şi face împăcare între ei, acela nu va fi împovărat, căci Allah este Iertător, Îndurător [Ghafur, Rahim].",
  "O, voi cei care credeţi, v‑a fost statornicit vouă Postul [As‑Siyam][1], aşa cum le‑a fost prescris şi celor dinaintea voastră – Poate că veţi fi cu frică![2]",
  "Pentru puţine zile[1], însă, acela dintre voi care este bolnav sau în călătorie, [va posti] un număr [egal] de alte zile[2]. Va trebui ca aceia care sunt în stare [să postească, dar nu o fac][3] să dea în compensare hrană pentru un sărman. Acela care de bunăvoie va da şi mai mult [în compensare], binele va fi pentru el. Dar să postiţi este şi mai bine pentru voi, dacă pricepeţi!",
  "[Aceste zile sunt] luna Ramadan[1], în care a fost trimis Coranul, drept călăuză pentru oameni, dovezi limpezi pentru drumul cel drept şi Îndreptar [Al‑Furqan][2]. Şi oricare dintre voi care este prezent în această lună, să o ţină ca Post, iar cel care este bolnav ori în călătorie [să postească] un număr [egal] de alte zile. Allah vă voieşte uşurarea, nu vă voieşte împovărarea şi să împliniţi acest număr[3] şi să‑L preamăriţi pe Allah, pentru că vă călăuzeşte pe calea cea bună. Poate că veţi fi mulţumitori!",
  "Şi dacă te vor întreba robii Mei despre Mine, [spune‑le] Eu sunt aproape, răspund rugii celor care Mă cheamă, atunci când Mă cheamă, dar şi ei să‑Mi răspundă şi să creadă în Mine. Poate că ei vor fi bine călăuziţi![1]",
  "Vi s‑a îngăduit în noaptea Postului împreunarea cu muierile voastre; ele vă sunt veşmânt vouă, iar voi le sunteţi veşmânt lor[1]. Allah ştia că voi vă vicleniţi[2]. Apoi El a primit căinţa voastră şi v‑a iertat. Acum împreunaţi‑vă cu ele şi căutaţi să pliniţi ceea ce v‑a prescris Allah! Mâncaţi şi beţi până când puteţi să deosebiţi firul alb de firul negru[3], la revărsatul zorilor! Apoi ţineţi Postul până noaptea şi nu vă împreunaţi cu ele, în timp ce staţi retraşi în moschei! Acestea sunt hotarele[4] lui Allah şi nu vă apropiaţi de ele. Astfel arată Allah semnele sale oamenilor. Poate că ei vor fi cu frică!",
  "Nu vă luaţi unii altora averile pe nedrept şi nu‑i ademeniţi cu ele pe judecători, ca să mâncaţi o parte din averile oamenilor pe nedrept şi cu bună ştiinţă.",
  "Te vor întreba despre lunile noi. Spune: „Ele servesc oamenilor pentru a socoti timpul şi pentru Pelerinaj”[1]. Evlavia nu stă în a intra în casele voastre prin spatele lor[2], ci evlavia stă în a fi cu frică [de Allah]! Şi intraţi în case prin uşile lor! Şi fiţi cu frică de Allah, poate că voi veţi izbândi!",
  "Luptaţi pe calea lui Allah împotriva acelora care se luptă cu voi, dar nu începeţi voi lupta, căci Allah nu‑i iubeşte pe cei care încep lupte![1] ‘",
  "Omorâţi‑i unde‑i prindeţi şi alungaţi‑i de acolo de unde v‑au alungat! Iar schisma[1] e mai rea decât omorul. Dar nu luptaţi împotriva lor aproape de Moscheea Al‑Haram[2], doar dacă ei se luptă cu voi în ea. Iar dacă luptă împotriva voastră, omorâţi‑i, căci aceasta este răsplata celor fără de credinţă!",
  "Dacă, însă, ei contenesc, atunci Allah este Iertător, Îndurător [Ghafur, Rahim].",
  "Luptaţi‑vă cu ei până ce nu va mai fi necredinţă şi credinţa va fi numai în Allah! Dar dacă ei contenesc, atunci nu mai există vrăjmăşie, decât împotriva celor nelegiuiţi.",
  "Luna cea sfântă pentru luna cea sfântă[1] ş i î n t oate l ucrurile s finte s e a plică talionul. Aşadar, celui care v‑a atacat răspundeţi‑i întocmai aşa cum v‑a atacat el! Şi fiţi cu frică de Allah! Şi să ştiţi că Allah este cu cei care se tem de El!",
  "Dăruiţi pe calea lui Allah! Şi nu vă aruncaţi cu propriile voastre mâini [pradă] pieirii! Şi faceţi bine, căci Allah îi iubeşte pe binefăcători!",
  "Împliniţi Pelerinajul şi ‘Umra pentru Allah![1] Dacă sunteţi împiedicaţi [în împlinirea lor], aduceţi ca ofrandă[2] ceea ce puteţi! Şi nu vă tundeţi capetele voastre înainte ca ofranda să ajungă la locul său de junghiere! Acela dintre voi care este bolnav sau are o durere la cap [şi trebuie să se tundă], acela trebuie să se răscumpere printr‑un post sau printr‑o pomană sau printr‑o jertfă. Dacă v‑aţi regăsit liniştea, [piedica a trecut] cine vrea să se bucure după ‘Umra până la Pelerinaj trebuie să aducă o jertfă pe care o poate face uşor. Cel care nu are mijloace trebuie să postească trei zile în Pelerinaj şi încă şapte, după ce v‑aţi întors, aşadar, zece cu toate. Aceasta este prescris pentru cel a cărui familie nu este în împrejurimile Moscheii Al‑Haram[3]. Şi fiţi cu frică de Allah şi să ştiţi că Allah este aspru în pedeapsă!",
  "Pelerinajul are loc în lunile cunoscute[1]. Aceluia care s‑a decis să facă Pelerinajul în aceste luni îi sunt oprite în timpul Pelerinajului împreunarea cu muierea, nesupunerea şi cearta. Şi binele pe care îl faceţi, Allah îl ştie. Luaţi cu voi provizie, dar cea mai bună provizie este evlavia! Şi să fiţi cu frică de Mine, voi cei care aveţi minte!",
  "Nu este un păcat pentru voi să căutaţi un câştig[1] de la Domnul vostru, apoi, când grăbiţi de pe Arafat, pomeniţi‑L pe Allah la Al Maş’ar al‑Haram[2] şi pomeniţi‑L pe El, aşa cum El v‑a călăuzit bine, după ce mai înainte aţi fost dintre cei rătăciţi!",
  "Apoi grăbiţi de unde oamenii pornesc grăbiţi şi cereţi iertare de la Allah, căci Allah este Iertător, Îndurător [Ghafur, Rahim]!",
  "Şi dacă aţi împlinit rânduielile voastre, pomeniţi‑L slăvindu‑L [pe Allah], aşa cum îi pomeniţi pe părinţii voştri, ba chiar cu şi mai mare râvnă să‑L pomeniţi[1]. Dar sunt printre oameni unii care spun [doar]: „Doamne, dă‑ne nouă [bine] în lumea aceasta!”, însă aceştia nu vor avea parte în Lumea de Apoi.",
  "Şi sunt printre ei [alţii] care spun: „Doamne, fă‑ne nouă parte bună în această lume şi parte bună în Lumea de Apoi şi apără‑ne pe noi de chinurile Focului!”",
  "Aceia vor avea parte de ceea ce au agonisit, căci Allah este grabnic la socoteală.",
  "Pomeniţi‑L pe Allah în câteva zile statornicite![1] Cel care se grăbeşte [să facă aceasta] în două zile nu păcătuieşte, iar cel care va poposi încă şi mai mult, tot nu păcătuieşte, dacă este cu frică. Şi fiţi cu frică de Allah şi să ştiţi că la El vă veţi aduna!",
  "Printre oameni este unul ale cărui vorbe în această lume îţi plac şi care Îl ia pe Allah drept martor pentru ceea ce este în inima lui, în vreme ce el este cel mai înverşunat la gâlceavă[1].",
  "Şi de îndată ce pleacă, străbate pământul, căutând să semene stricăciune şi să nimicească semănăturile şi dobitoacele. Allah însă nu iubeşte stricăciunea!",
  "Iar dacă i se spune: „Fii cu frică de Allah!”, îl cuprinde tăria fărădelegii. Gheena va fi de ajuns pentru el şi ce pat rău este acesta!",
  "Şi printre oameni este şi acela care îşi dă sufletul căutând mulţumirea lui Allah. Şi Allah este Milostiv cu robii [Săi].",
  "O, voi, cei care credeţi! Intraţi în Islam pe deplin şi nu urmaţi paşii lui Şeitan, căci el vă este duşman învederat!",
  "Iar dacă vă veţi mai abate [de la Islam], după ce v‑au venit semnele cele limpezi, atunci să ştiţi că Allah este Atotputernic, Înţelept [Aziz, Hakim]!",
  "Ce altceva aşteaptă ei decât ca Allah să vină la ei în umbre de nouri şi [să vină] îngerii, şi ca soarta să le fie hotărâtă? Căci la Allah se întorc [toate] lucrurile [pentru ca El să hotărască].",
  "Întreabă‑i pe fiii lui Israel cât [de multe] semne limpezi le‑am trimis Noi! Dar cel care schimbă binefacerea lui Allah, după ce ea a venit la el, atunci [să ştie că] Allah este aspru la pedeapsă!",
  "Împodobită le este celor care nu cred viaţa pământească şi‑i iau în derâdere pe cei care cred. Însă cei care se tem [de Allah] fi‑vor mai presus decât ei în Ziua Învierii. Şi Allah împarte harul Său celor pe care El îi vrea, fără măsură.",
  "Oamenii au fost [la început] un singur neam. Şi i‑a trimis Allah pe profeţi, vestitori şi prevenitori, şi a pogorât împreună cu ei Scriptura cu Adevărul, pentru a face judecată între oameni, acolo unde ei se aflau în vrajbă. Şi nu au avut a se gâlcevi asupra ei decât pe aceia care le‑a fost adusă după ce le‑au venit dovezile cele desluşite din pricina pizmuirii lor. Apoi Allah i‑a călăuzit – prin graţia Sa – pe cei care au crezut, către Adevărul asupra căruia ceilalţi s‑au gâlcevit, căci Allah îi conduce pe cei care El voieşte pe calea cea dreaptă.",
  "Sau aţi socotit că veţi intra în Rai înainte de a se fi abătut asupra voastră încă asemenea celor [care s‑au abătut] asupra celora care au fost înainte de voi? I‑au lovit nenorociri şi iar nenorociri şi au fost zgâlţâiţi până într‑atât încât au zis Trimisul şi cei care au crezut împreună cu el: „Când vine ajutorul lui Allah?” [Răbdare!] Ajutorul lui Allah este [cu siguranţă] aproape!",
  "Te întreabă ce să cheltuiască. Spune‑le: „Ceea ce cheltuiţi voi din bunuri trebuie să fie pentru părinţi, pentru rude, pentru orfani, sărmani şi drumeţi [nevoiaşi]. Şi orice bine pe care îl faceţi, Allah îl cunoaşte”.",
  "V‑a fost prescrisă lupta, chiar dacă ea vă este neplăcută. Or, se poate [întâmpla] ca voi să urâţi un lucru care este bun pentru voi şi să iubiţi un lucru care este rău pentru voi. Dar Allah ştie, în vreme ce voi nu ştiţi.",
  "Te întreabă despre luna cea sfântă şi lupta în timpul ei. Spune: „Lupta într‑însa e mare păcat, dar împiedicarea de la calea lui Allah, lepădarea de El şi de Moscheea Al‑Haram, precum şi alungarea neamului său[1] din ea sunt şi mai mare păcat înaintea lui Allah, iar schisma[2] e ste m ai m are p ăcat decât omorul”. Iar ei nu vor înceta să lupte împotriva voastră până nu vă vor abate de la credinţa voastră, dacă le va fi cu putinţă. Iar acela dintre voi care se va lepăda de credinţa lui şi va muri în necredinţă, în deşert[3] v or fi f aptele l ui [atât] î n această lume, cât şi în Lumea de Apoi. Aceştia sunt oaspeţii Focului şi ei în el vor rămâne veşnic.",
  "Aceia care au crezut, s‑au pribegit[1] şi au trudit în lupta pe calea lui Allah, aceia să nădăjduiască în mila lui Allah, căci Allah este Iertător, Îndurător [Ghafur, Rahim].",
  "Ei te întreabă despre vin [khamr][1] şi despre maysir[2]. Spune: „În amândouă este mare păcat şi sunt şi unele foloase pentru oameni, dar în amândouă păcatul este mai mare decât folosul!” Ei te întreabă ce trebuie să cheltuiască [pentru milostenie]. Spune: „Ceea ce vă prisoseşte [din bunurile voastre]”! Astfel, Allah vă face desluşite Semnele Sale; poate că voi o să cugetaţi",
  "Asupra acestei lumi şi asupra Lumii de Apoi. Şi ei te întreabă despre orfani. Spune: „A le face bine este cel mai potrivit lucru, iar dacă vă amestecaţi cu ei, atunci sunt fraţii voştri [întru credinţă]”. Allah ştie să‑l deosebească pe cel nelegiuit de cel care face bine. Şi dacă ar vrea Allah, ar putea să vă copleşească cu greutăţile. Căci Allah este Atotputernic, Înţelept [‘Aziz, Hakim].",
  "Nu vă însuraţi cu politeiste[1] înainte ca ele să treacă în credinţă, căci o roabă care crede este mai bună decât o politeistă, chiar dacă ea vă place! Şi nu daţi de soţii [fete credincioase] politeiştilor[2], înainte ca ei să treacă la credinţă, căci un rob credincios este mai bun decât un politeist, chiar dacă el vă place. Aceştia cheamă la Foc, pe când Allah cheamă la Rai şi la iertare, prin graţia Sa. El le arată limpede semnele Sale oamenilor, pentru ca ei să‑şi aducă aminte.",
  "Te întreabă despre [împreunarea] cu femeile în timpul menstruaţiei. Spune: „Acesta este un rău. Aşadar, staţi departe de femei în timpul menstruaţiei şi nu vă apropiaţi de ele până nu se vor curăţi[1]! Iar dacă sunt curate[2], puteţi veni la ele[3], aşa cum v‑a poruncit Allah[4], căci Allah îi iubeşte pe cei care se căiesc şi îi iubeşte pe cei care se curăţesc.",
  "Soţiile voastre sunt ogor[1] p entru voi. Veniţi l a o gorul vostru c ând ş i c um voiţi, însă pregătiţi‑vă sufletele voastre mai înainte de aceasta şi fiţi cu teamă de Allah şi să ştiţi că vă veţi întâlni cu El! Şi binevesteşte credincioşilor![2]",
  "Şi nu folosiţi numele lui Allah în jurămintele voastre pentru a vă sustrage să faceţi bine, să fiţi pioşi şi să aduceţi pace între oameni. Şi Allah este Cel care Aude totul, Atoateştiutor [Sami’, ‘Alim].",
  "Allah nu vă cere socoteală pentru vorbele nechibzuite din jurămintele voastre, ci El vă cere socoteală pentru ceea ce inimile voastre au dobândit[1]. Şi Allah este Iertător [şi] Blând [Ghafur, Halim].",
  "Pentru aceia care jură să nu se mai împreune cu muierile lor este sorocit un răgaz de patru luni. Dar dacă ei se răzgândesc[1], Allah este Iertător, Îndurător [Ghafur, Rahim].",
  "Însă dacă au hotărât divorţul, Allah este Cel care Aude, Atoateştiutor [Sami’, ‘Alim][1].",
  "Muierile divorţate trebuie să aştepte trei menstruaţii[1] şi nu le este îngăduit să ascundă ce a făcut Allah în pântecele lor[2], dacă ele cred în Allah şi în Ziua de Apoi. Iar bărbaţii lor sunt mai îndreptăţiţi să le aducă înapoi în acest răstimp, dacă vor împăcarea. Ele au drepturi egale cu obligaţiile lor, după cuviinţă. Dar bărbaţii au o treaptă peste ele[3]. Şi Allah este Atotputernic, Înţelept [‘Aziz, Hakim].",
  "Divorţul [este îngăduit doar] de două ori, după care [trebuie] sau ţinerea [soţiei] în bună înţelegere, sau slobozirea [ei] cu bunătate. Şi nu vă este îngăduit să luaţi înapoi nimic din ceea ce le‑aţi dăruit [soţiilor], doar dacă se tem amândouă părţile că nu vor fi în stare să împlinească poruncile lui Allah. Iar dacă vă temeţi că nu veţi putea împlini poruncile lui Allah, atunci nu este nici un păcat ca ea să se răscumpere cu ceva. Acestea sunt poruncile lui Allah şi nu le încălcaţi! Aceia care încalcă poruncile lui Allah sunt nelegiuiţi![1]",
  "Dacă [soţul] divorţează de ea [a treia oară], [căsătoria cu] ea nu‑i mai este îngăduită apoi decât după ce ea se căsătoreşte cu un alt bărbat. Iar dacă acesta divorţează de ea, nu mai este nici un păcat să revină iarăşi la viaţa în comun[1], dacă ei cred că pot să împlinească poruncile lui Allah. Acestea sunt poruncile lui Allah, pe care le face învederate pentru oamenii ce pricep.",
  "Iar dacă divorţaţi de femei şi ele aproape împlinesc timpul lor[1], atunci luaţi‑le înapoi cu bunătate ori daţi‑le drumul cu bunătate. Dar nu le luaţi înapoi pentru a le face rău sau pentru a dobândi un folos necuvenit. Cel care face asta îşi pricinuieşte un rău lui însuşi. Şi nu luaţi versetele lui Allah în derâdere şi aduceţi‑vă aminte de harul lui Allah asupra voastră şi de Cartea[2] ş i d e Î nţelepciunea[3] pe care vi le‑a trimis şi prin care v‑a povăţuit! Şi fiţi cu frică de Allah şi să ştiţi că Allah e Atoateştiutor!",
  "Iar dacă divorţaţi de femei şi ele împlinesc timpul lor, nu le împiedicaţi[1] să se întoarcă la soţii lor, dacă s‑au învoit după cuviinţă. Aceasta vi se dă ca povaţă acelora dintre voi care cred în Allah şi în Ziua de Apoi. Acest lucru este mai potrivit şi mai curat pentru voi. Allah ştie, iar voi nu ştiţi.[2]",
  "Mamele [divorţate] îi alăptează pe copiii lor doi ani încheiaţi, pentru cei care voiesc să se împlinească timpul alăptării. Iar tatălui îi revine datoria de a le asigura întreţinerea şi îmbrăcămintea după cuviinţă, căci nici unui suflet nu i se impune decât atât cât îi stă în putinţă. Nici mama nu poate fi păgubită în ceea ce‑l priveşte pe copilul ei, nici tatăl în ceea ce‑l priveşte pe copilul lui. Asemenea şi pentru moştenitor[1]. Dacă amândoi [părinţii] se învoiesc la înţărcare, după ce se sfătuiesc, nu vor avea păcat. Iar dacă voiţi să luaţi doică pentru copiii voştri, nu veţi avea nici un păcat, dacă plătiţi ceea ce aveţi de dat, după cuviinţă. Şi să fiţi cu frică de Allah şi să ştiţi că Allah este Cel care Vede [Basir] ceea ce faceţi![2]",
  "Aceia dintre voi care se săvârşesc din viaţă şi lasă după ei soţii, ele trebuie să aştepte [o perioadă de] patru luni şi zece [zile][1]. După ce au împlinit timpul lor, nu mai e nici un păcat pentru voi pentru ceea ce fac ele cu sine, după cuviinţă[2]. Şi Allah este Bineştiutor [Khabir] a toate câte le faceţi.",
  "Asemenea, nu păcătuiţi, dacă [în timpul acesta] le daţi de înţeles femeilor că le cereţi în căsătorie sau doar nutriţi acest gând în sufletele voastre. Allah ştie doar că voi vă gândiţi la ele, dar nu le faceţi promisiuni într‑ascuns[1], în afară de a le spune vorbe cuviincioase[2]. Şi nu mărturisi intenţia căsătoriei mai înainte de trecerea timpului orânduit! Să ştiţi că Allah cunoaşte ce se află în sufletele voastre şi fiţi prevăzători faţă de El, dar să ştiţi că Allah este Iertător [şi] Blând [Ghafur, Halim]",
  "Nu este nici un păcat pentru voi, dacă divorţaţi de femei înainte de a le atinge sau înainte de a le statornici dota[1]. Dar dăruiţi‑le lor – cel înstărit după putinţa sa, iar cel sărac după putinţa sa – anumite bunuri, de care ele să se bucure, după cuviinţă! Aceasta este o datorie pentru binefăcător.",
  "Însă dacă divorţaţi de ele înainte de a le atinge[1], dar după ce le‑aţi hotărât dota, atunci ele au dreptul la jumătate din ce aţi statornicit, cu excepţia situaţiei în care ele se lipsesc [de aceasta] sau acela în mâinile căruia se află contractul de căsătorie renunţă[2]. Iar renunţarea este mai aproape de pietate. Şi nu uitaţi că Allah este Cel care Vede Bine [Basir] ceea ce faceţi!",
  "Împliniţi cu sârguinţă Rugăciunile, cu osebire Rugăciunea [As‑Salat] de la mijloc[1]! Şi staţi în picioare dinaintea lui Allah, cu smerenie!",
  "De vă temeţi [de ceva], [rugaţi‑vă] mergând pe jos sau călare, iar când sunteţi iarăşi în siguranţă, pomeniţi‑L pe Allah[1], aşa cum El v‑a învăţat, ceea ce voi nu ştiaţi[2]!",
  "Aceia dintre voi care se săvârşesc din viaţă şi lasă după ei soţii [trebuie să lase] o îndemnare [moştenitorilor] pentru soţiile lor, [prevăzând] întreţinerea pentru un an, fără scoaterea din casă[1]. Dacă ele pleacă [de bună voie], voi nu aveţi nici un păcat pentru ceea ce fac ele cu ele însele, după cuviinţă. Allah este Atotputernic, Înţelept [‘Aziz, Hakim].",
  "Celor divorţate să fie dăruite după cuviinţă[1]. Aceasta este o obligaţie pentru cei care au frică [de Allah].",
  "Astfel vă face Allah semnele Sale învederate, pentru ca voi să pricepeţi!",
  "Nu i‑ai văzut pe aceia care au părăsit casele lor – cu toate că erau cu miile – de teama morţii? Apoi Allah le‑a zis: „Muriţi!” Apoi i‑a readus la viaţă. Allah este mărinimos cu oamenii, dar cei mai mulţi oameni sunt nemulţumitori.",
  "Aşadar, luptaţi pe calea lui Allah şi să ştiţi că Allah este Cel care Aude Totul, Atoateştiutor [Sami’, ‘Alim].",
  "Cine este acela care Îi dă lui Allah un împrumut bun? El i‑l va înmulţi [în Viaţa de Apoi] de mai multe ori, căci Allah micşorează sau măreşte [darul Său] şi voi la El vă veţi întoarce.",
  "N‑ai văzut tu adunarea căpeteniilor fiilor lui Israel, când după [vremea lui] Moise, i‑au zis unuia dintre profeţii lor: „Alege‑ne nouă un rege, ca să luptăm pe calea lui Allah!”? Le‑a zis el: „Şi dacă nu luptaţi, după ce vi s‑a poruncit lupta?” I‑au răspuns: „Ce am avea ca să nu luptăm pentru Allah, când noi am fost alungaţi din căminele noastre, de lângă copiii noştri?” Dar când le‑a fost poruncită lupta, ei au întors spatele, afară de puţini dintre ei. Însă Allah îi cunoaşte bine pe cei nelegiuiţi!",
  "Şi le‑a zis profetul lor[1]: „Allah vi l‑a trimis vouă pe Talut[2] ca rege!”. Au răspuns ei: „Cum să cârmuiască el peste noi, când noi suntem mai vrednici de domnie decât el? El nu a fost dăruit nici cu bogăţie din belşug”. Le‑a zis: „Allah l‑a ales pe el peste voi şi l‑a înzestrat cu prisos de învăţătură şi putere trupească!” Iar Allah dă [din] stăpânirea Lui cui voieşte El, căci Allah este Cel cu Har Nemărginit [şi] El este Atoateştiutor [Wasi’, ‘Alim].",
  "Şi profetul lor le‑a zis: „Un semn al stăpânirii sale este acela că va veni la voi cu chivotul în care se află chezăşia liniştii trimise de Domnul vostru[1], laolaltă cu rămăşiţele lăsate de neamul lui Moise şi de neamul lui Harun[2], purtat de îngeri. În aceasta este un semn pentru voi, dacă sunteţi credincioşi!”.",
  "Şi când a purces Talut cu oştenii lui, a zis el: Iată, Allah voieşte să vă încerce cu un râu; acela care va bea nu va mai fi de partea mea, iar acela care nu va gusta din el va fi de partea mea, afară de cei care vor lua o sorbitură cu căuşul palmei lor. Ei însă au băut din el, afară de puţini dintre ei. După ce au trecut, el şi cei ce crezură împreună cu el, au zis ei: „N‑avem astăzi putere faţă de Jalut[1] şi de oştenii săi!” Dar au zis şi cei care erau convinşi că Îl vor întâlni pe Allah: „De câte ori nu a învins o oştire mai puţin numeroasă o oştire mai mare, cu voia lui Allah, căci Allah este cu cei statornici!”.",
  "Şi când au ieşit înaintea lui Jalut şi a oştenilor săi, au zis ei: „Doamne, revarsă asupra noastră statornicie, întăreşte picioarele noastre şi ajută‑ne pe noi să înfrângem acest neam de necredincioşi!”",
  "Şi i‑au înfrânt cu îngăduinţa lui Allah, şi Dawud[1] l‑a omorât pe Jalut, iar Allah i‑a dăruit [lui Dawud] cârmuirea şi înţelepciunea[2] ş i l ‑a învăţat ceea ce a voit El. Şi dacă Allah nu i‑ar ţine pe oameni în frâu, unul prin altul[3], pământul ar fi stricat. Dar Allah este darnic cu toate lumile!",
  "Acestea sunt versetele lui Allah, pe care Noi Ţi le recităm [Muhammed] întru adevăr. Şi tu eşti [neîndoielnic] dintre trimişi![1]",
  "Printre aceşti trimişi, Noi i‑am pus pe unii înaintea altora: unora dintre ei le‑a vorbit Allah[1] pe alţii i‑a ridicat mai sus cu câteva trepte[2]. I‑am dat lui Isus, fiul Mariei, semne limpezi[3] şi l‑am întărit pre el prin duhul sfânt. Şi de‑ar fi voit Allah, nu s‑ar fi războit cei de după ei[4], în urma semnelor limpezi pe care le‑au avut. Dar ei s‑au dezbinat; unii dintre ei au crezut, iar alţii dintre ei au tăgăduit. Şi de‑ar fi voit Allah, ei nu s‑ar fi războit, dar Allah face ceea ce voieşte El.[5]",
  "O, voi cei care credeţi! Daţi [milostenie] din ceea ce Noi v‑am dăruit înainte de a veni o Zi în care nu va mai fi de folos nici negoţ[1], nici legătură [de prietenie] şi nici mijlocire! Necredincioşii sunt nelegiuiţi!",
  "Allah! Nu există divinitate afară de El, Cel Viu, Veşnicul [Al‑Qayyum][1]! Nici aţipirea, nici somnul nu‑L cuprind! Ale Lui sunt cele din ceruri şi de pre pământ! Cine este acela care ar putea mijloci la El fără de îngăduinţa Lui? El le ştie pe cele din faţa lor şi pe cele din urma lor[2]. Şi ei nu pricep nimic din ştiinţa Sa în afară de ceea ce El voieşte. Tronul Lui[3] se întinde peste ceruri şi peste pământ şi nu‑I este grea păzirea lor[4]. El este Preaînaltul, Măreţul [Al‑Aliyy, Al’Azim]!",
  "Nu este silire la credinţă! Răzvedită este deosebirea dintre calea cea dreaptă şi rătăcire, iar acela care se leapădă de Taghut[1] şi crede în Allah, acela s‑a prins de cea mai trainică toartă [Islamul], care nu se sparge niciodată[2]. Şi Allah este Cel care Aude totul, Atoateştiutor [Sami’, ‘Alim].",
  "Allah este ocrotitorul celor care cred; El îi scoate din întunecimi la Lumină, în vreme ce acelora care nu cred le sunt ocrotitori Taghuţii, care‑i scot de la Lumină la întunecimi şi aceştia sunt oaspeţii Focului şi în el vor rămâne veşnic.",
  "Oare nu l‑ai văzut pe acela care s‑a certat cu Avraam în legătură cu existenţa Domnului său, după ce Allah i‑a dat stăpânia[1]? Şi a zis Avraam: „Domnul meu este cel care dă viaţă şi ia viaţa”. Şi i‑a răspuns el: „Şi eu pot să dau viaţa şi să iau viaţa!”. Atunci a zis Avraam: „Allah face ca soarele să vină de la Răsărit, deci fă‑l tu să vină de la Apus!” Cel care nu credea a rămas descumpănit, căci Allah nu‑i călăuzeşte pe cei nelegiuiţi.",
  "Sau ca acela care a trecut pe lângă o cetate pustiită până în temelii şi care a întrebat: „Cum o va readuce Allah la viaţă după moartea ei?” Allah l‑a lăsat atunci pe el fără viaţă o sută de ani, apoi l‑a înviat şi i‑a zis: „Cât ai stat tu [aşa]?” I‑a răspuns: „Am rămas o zi sau o parte dintr‑o zi.” I‑a zis [Allah]: „Ba ai stat o sută de ani şi uită‑te la mâncarea ta şi băutura ta! Nu s‑au stricat! Şi uită‑te la asinul tău! Şi te vom face pe tine un semn pentru oameni. Uită‑te la aceste oase [ale asinului] cum le îmbinăm şi apoi le îmbrăcăm cu carne!” Şi când i s‑a arătat lui desluşit aceasta, a zis: „Eu ştiu că Allah este peste toate Atotputernic!”",
  "Şi [adu‑ţi aminte când] Avraam a zis: „Doamne, arată‑mi mie cum îi readuci la viaţă pe cei morţi?!”, I‑a răspuns: „Tot nu crezi?” El i‑a zis: „Ba da! Ci numai să se liniştească inima mea!” El [Allah] i‑a zis atunci: „Ia patru păsări şi taie‑le mărunt, apoi pune pe fiecare munte o bucată din ele, apoi cheamă‑le şi ele vor veni la tine în grabă. Şi să ştii că Allah este Atotputernic, Înţelept [‘Aziz, Hakim]!”",
  "Pilda acelora care dau [din] averea lor pe calea lui Allah este ca pilda grăuntelui care face şapte spice şi în fiecare spic sunt o sută de grăunţe, căci Allah înmulţeşte [răsplata] celui care voieşte El. Allah este Cel cu Har Nemărginit [şi] Atoateştiutor [Wasi’, ‘Alim].",
  "Aceia care dau [din] averea lor pe calea lui Allah şi nu vin, după darul făcut, să se laude cu el şi nici cu necăjire, aceia au răsplată de la Domnul lor şi teamă pentru ei nu va fi şi nici nu vor cunoaşte ei mâhnirea.",
  "O vorbă cuviincioasă şi de iertare este mai bună decât o milostenie după care urmează necăjirea. Iar Allah este Înstărit Îndeajuns [şi] Blând [Ghaniyy, Halim].",
  "O, voi, cei care credeţi! Nu faceţi deşarte milosteniile voastre prin pomenirea lor şi prin necăjire, ca acela care cheltuieşte din averea lui de ochii lumii, fără să creadă în Allah şi în Ziua de Apoi, căci pilda lui este ca pilda unei stânci acoperite de colb peste care vine o ploaie abundentă şi o lasă goală. Ei nu au nici un folos din ceea ce au dobândit. Allah nu‑i călăuzeşte pe cei necredincioşi.",
  "Iar pilda acelora care cheltuiesc din averea lor [drept milostenie], în căutarea mulţumirii lui Allah şi întăririi sufletelor lor, este ca pilda unei grădini de pe o colină peste care vine o ploaie abundentă şi dă roade de două ori mai multe, iar dacă nu vine peste ea ploaie [îi este de‑ajuns] atunci numai o roureală. Allah vede tot ceea ce voi făptuiţi [Basir].",
  "Oare doreşte vreunul dintre voi să aibă o grădină de curmali şi viţă de vie pe sub care să curgă pâraie, cu tot felul de roade în ea, şi să‑l ajungă bătrâneţea pe când copiii lui sunt încă mici şi să se abată asupra ei vijelie cu foc şi ea să fie mistuită [de flăcări]? Astfel vă arată Allah semnele, poate că voi o să cugetaţi.",
  "O, voi, cei care credeţi! Faceţi milostenie din lucrurile bune pe care le‑aţi dobândit şi din [roadele] cele pe care le‑am făcut să crească pentru voi din pământ şi nu vă întoarceţi spre lucrurile rele ca să faceţi din ele milostenie, când nici voi înşivă nu le‑aţi primi decât dacă aţi fi cu ochii închişi! Şi să ştiţi că Allah este Înstărit Îndeajuns [şi] Vrednic de Laudă [Ghaniyy, Hamid]!",
  "Şeitan vă ameninţă cu sărăcia şi vă porunceşte lucruri urâte, în vreme ce Allah vă făgăduieşte iertare şi har, căci Allah este Cel cu Har Nemărginit, Atoateştiutor [Wasi’, ‘Alim].",
  "El dăruieşte înţelepciune cui voieşte El, iar cel care a fost dăruit cu înţelepciune, acela a fost dăruit cu un mare bine, dar [acest lucru] nu‑l pricep decât cei ageri la minte.",
  "Ceea ce ne daţi ca milostenie şi jurămintele prin care vă legaţi [să faceţi ceva bun][1], acestea Allah le ştie, iar cei nelegiuiţi[2] nu vor avea pe nimeni ca sprijinitori.",
  "Dacă daţi milosteniile mărturisit, binefaceri sunt ele, dar dacă nu le faceţi cunoscute şi le daţi săracilor, atunci ele vor fi încă şi mai bune pentru voi şi vă vor ispăşi pentru o parte dintre păcatele voastre, căci Allah este Bineştiutor [Khabir] a ceea ce faceţi voi.",
  "Nu e treaba ta, [o, Muhammed], călăuzirea lor [a celor nelegiuiţi pe calea cea bună], căci Allah călăuzeşte pe cine voieşte El şi orice bunuri daţi voi ele sunt pentru sufletele voastre. Voi nu daţi decât căutând Faţa lui Allah[1]. Şi pentru toate bunurile pe care le dăruiţi veţi fi răsplătiţi [din timp]. Şi voi nu veţi fi nedreptăţiţi.",
  "[Daţi milostenie] pentru cei nevoiaşi, care se străduiesc pe calea lui Allah şi nu pot umbla prin lume[1]! Cel neştiutor îi socoteşte înstăriţi din cauza pioşeniei lor. Îi cunoşti după semnul lor, căci ei nu cer de la oameni cu stăruinţă. Şi orice bine pe care îl dăruiţi, desigur Allah îl ştie, căci El este Atoateştiutor [Alim].",
  "Cei care dăruiesc din bunurile lor [milostenie] noaptea şi ziua, în taină şi făţiş, au răsplata lor la Domnul lor şi ei nu au a se teme şi nici nu vor fi ei mâhniţi.",
  "Cei care mănâncă din camătă nu se vor ridica [în Ziua de Apoi] decât aşa cum se poticneşte cel atins de Şeitan şi această [pedeapsă] pentru că ei zic: „Şi negustoria e ca şi camăta”, în vreme ce Allah a îngăduit negoţul, dar El a oprit camăta. Cei cărora le vine povaţă de la Domnul lor şi se opresc, aceia au [iertare] pentru ceea ce au făcut mai înainte şi lucrul lor este la Allah [pentru judecată], dar cei care o fac mai departe, aceia vor fi oaspeţii Focului şi ei în el vor rămâne veşnic.",
  "Allah nimiceşte camăta şi sporeşte milosteniile. Allah nu‑l iubeşte pe necredinciosul păcătos!",
  "Cei care cred şi plinesc fapte bune, fac Rugăciunea [As‑Salat] şi dau Dania [Az‑Zakat], au răsplata lor de la Domnul lor şi pentru ei nu este teamă şi nici nu vor fi ei mâhniţi.",
  "O, voi, cei care credeţi! Fiţi cu frică de Allah şi lipsiţi‑vă de restul de camătă ce v‑a mai rămas [la oameni], dacă sunteţi credincioşi!",
  "Dacă nu o veţi face, vi se vesteşte război din partea lui Allah şi a Trimisului Său. Însă dacă vă veţi căi, veţi avea banii voştri [mai puţin camăta]. Nu nedreptăţiţi şi nu veţi fi nedreptăţiţi[1]!",
  "Aceluia care este strâmtorat să i se dea păsuire până îi va fi uşor, iar să faceţi milostenie e şi mai bine pentru voi, dacă ştiţi![1]",
  "Şi fiţi cu frică de Ziua în care vă veţi întoarce la Allah, când fiecare suflet va fi răsplătit după ceea ce a agonisit, iar ei [oamenii] nu vor fi nedreptăţiţi.",
  "O, voi, cei care credeţi! Dacă voi contractaţi o datorie pentru un anumit timp, atunci însemnaţi‑o în scris! Şi să o însemne, între voi, un scrib cu dreptate! Scribul nu are voie să refuze a scrie, aşa cum l‑a învăţat Allah. Aşadar, el trebuie să scrie aşa cum îi dictează datornicul, care trebuie să fie cu frică de Allah, Stăpânul său, şi să nu micşoreze [valoarea datoriei] cu nimic! Dar dacă datornicul este fără judecată sau slab sau nu poate dicta el, atunci să dicteze tutorelui său, cu dreptate. Şi luaţi drept martori doi dintre bărbaţii voştri, iar dacă nu sunt doi bărbaţi, [luaţi] un bărbat şi două muieri, dintre aceia pe care îi acceptaţi ca martori, aşa încât, dacă va greşi una dintre ele, să‑şi amintească una celeilalte! Martorii nu au voie să se împotrivească, dacă sunt chemaţi. Şi să nu vă fie urât să însemnaţi datoria, mică de va fi ori mare, împreună cu termenul ei! Aşa este mai drept pentru voi faţă de Allah şi mai de ajutor pentru mărturie şi mai aproape de a vă ajuta să nu aveţi bănuieli. Dar dacă este un negoţ pentru ceva prezent, pe care îl conveniţi între voi [pe loc], atunci nu este nici un păcat dacă nu‑l însemnaţi în scris, dar luaţi martori, atunci când faceţi negoţ între voi! Dar să nu fie păgubit nici un scrib sau martor, căci de veţi face [asta] înseamnă că ticăloşia este în voi! Şi fiţi cu frică de Allah şi Allah vă învaţă, căci Allah este Atoateştiutor [‘Alim].",
  "Şi dacă sunteţi într‑o călătorie şi nu găsiţi un scrib, atunci un zălog primit [este de ajuns]. Iar dacă aveţi încredere unul în altul, atunci să înapoieze lucrul întrebuinţat cel căruia i s‑a încredinţat şi să se teamă de Allah, Domnul său! Să nu ascundeţi mărturia[1]; cel care ascunde are o inimă păcătoasă şi Allah este Ştiutor [’Alim] al celor pe care voi le făptuiţi!",
  "Ale lui Allah sunt toate din ceruri şi de pre pământ. Şi dacă arătaţi sau ascundeţi ceea ce este în sufletele voastre, Allah vă va cere socoteală pentru acest lucru. Apoi El îl va ierta pe cel care El va voi şi îl va chinui pe cel care El va voi. Allah este cu putere peste toate!",
  "Trimisul a crezut în ceea ce i‑a fost pogorât de la Domnul său, asemenea şi dreptcredincioşii. Fiecare [dintre ei] a crezut în Allah, în îngerii Lui, în scripturile Lui şi în trimişii Lui. [Şi ei zic]: „Noi nu facem nici o deosebire între vreunul dintre trimişii Săi”. Şi ei au zis: „Noi auzim şi ne supunem! Iertarea Ta [o implorăm], Doamne, şi la Tine este întoarcerea!”",
  "Allah nu impune nici unui suflet decât ceea ce este în putinţa lui. El are ca răsplată ceea ce şi‑a agonisit [faptele bune] şi împotriva lui ceea ce a dobândit [faptele rele]. Doamne, nu ne pedepsi pe noi, dacă am uitat sau am greşit! Doamne, nu ne împovăra pe noi cu grea povară, aşa cum i‑ai împovărat pe cei dinaintea noastră. Doamne, nu ne împovăra pe noi cu ceea ce nu putem îndura! Şi şterge‑ne nouă greşalele noastre şi iartă‑ne pre noi şi fii milostiv cu noi! Tu eşti Ocrotitorul nostru, ajută‑ne pe noi să izbândim asupra celor necredincioşi!",
  "Alif, Lam, Mim.[1]",
  "Allah! Nu există altă divinitate în afară de El, Cel Viu [Al‑Hayy], Cel Veşnic[1] [Al‑Qayyum]![2]",
  "El ţi‑a pogorât Cartea cu Adevărul [Coranul], întărindu‑le pe cele de dinaintea ei. El a pogorât Tora şi Evanghelia,",
  "Mai înainte, drept călăuză pentru oameni şi a pogorât Îndreptarul [Al‑Furqan][1]. Cei care nu cred în semnele lui Allah vor avea parte de chin aspru. Allah este Atotputernic [’Aziz] [şi] Dătător de pedeapsă!",
  "Lui Allah nu‑I este nimic ascuns, nici de pre pământ şi nici din cer.",
  "El este Acela care vă plămădeşte în mitre, precum voieşte. Nu este altă divinitatea în afara Lui, Atotputernicul, Înţeleptul [Al‑Aziz, Al‑Hakim].",
  "El este Acela care ţi‑a pogorât Cartea. În ea sunt versete desluşite – şi ele sunt temeiurile Cărţii – şi altele nedesluşite. Cei cu înclinare [către rătăcire] în inimi le urmăresc pe acelea în care este nedesluşire, în căutarea vrajbei şi în căutarea tâlcuirii lor. Dar nu cunoaşte tâlcuirea lor decât Allah. Aceia care sunt înrădăcinaţi în ştiinţă spun: „Noi credem în ea; toate sunt de la Domnul nostru!” Dar nu cugetă astfel decât cei dăruiţi cu judecată.",
  "Doamne! Nu duce în rătăcire inimile noastre, după ce Tu ne‑ai călăuzit şi dă‑ne nouă îndurarea Ta, căci Tu eşti Cel Darnic [Al‑Wahhab]!",
  "Doamne! Tu îi vei aduna pe oameni într‑o Zi, în legătură cu care nu este nici o îndoială. Allah [cu adevărat] nu‑Şi calcă făgăduinţa!”",
  "Acelora care nu cred, nu le vor fi de folos nici averile lor şi nici copiii lor la Allah întru nimic. Aceştia vor fi vreascuri pentru Foc,",
  "Asemenea neamului lui Faraon şi celor de dinaintea lui, care au tăgăduit semnele Noastre. Dar Allah i‑a nimicit pentru păcatele lor şi Allah este aspru în pedeapsă.",
  "Şi spune celor care nu cred: „Veţi fi biruiţi [curând] şi veţi fi adunaţi spre Gheena! Şi ce pat groaznic veţi avea!”",
  "„Aţi avut un semn în cele două oştiri ce s‑au ciocnit: o oştire care lupta pe calea lui Allah şi o alta, necredincioasă, care i‑a văzut [pe credincioşi] de două ori mai mulţi decât ei, cu proprii lor ochi. Allah îl întăreşte cu ajutorul Său pe cel care voieşte El! În aceasta este o pildă pentru cei care au ochi să vadă!”[1]",
  "Frumoasă a fost făcută să pară în ochii oamenilor dragostea pentru cele jinduite – femeile, progeniturile, multe grămezi de aur şi argint, caii de rasă aleasă, animalele[1] şi ogoarele. Acestea sunt plăcerea vieţii celei pământeşti, în vreme ce la Allah este buna întoarcere.",
  "Spune: „Pot eu să vă vestesc ceva mai bun decât acestea? Aceia care sunt cu frică au de la Domnul lor grădini pe sub care curg râuri, în care vor avea veşnic sălaş, şi soţii curate şi mulţumirea lui Allah, căci Allah este Cel care îi Vede Bine [Al‑Basir] pe robii Săi,",
  "Care zic: „Doamne, noi credem! Iartă‑ne nouă greşalele noastre şi fereşte‑ne pe noi de chinurile Focului!”",
  "[Aceştia sunt] cei răbdători, cei sinceri, cei smeriţi, cei care dau milostenie, cei care cer iertare înainte de revărsatul zorilor.",
  "Allah mărturiseşte că nu există altă divinitate în afară de El. Şi îngerii şi cei înzestraţi cu ştiinţă [mărturisesc] cu dreptate că: „Nu există altă divinitate afară de El, Atotputernicul, Înţeleptul [Al‑Aziz, Al‑Hakim]”[1]",
  "[Unica] religie acceptată de Allah este Islamul şi nu au fost deosebiri între cei cărora le‑a fost dată Scriptura[1] decât după ce a ajuns la ei Ştiinţa[2], din pricina pizmei lor. Iar cel care nu crede în semnele lui Allah [să ştie că] Allah este grabnic la socoteală!",
  "Dacă ei se împotrivesc ţie, spune‑le: „M‑am supus în faţa lui Allah[1], eu şi cei care m‑au urmat!” Şi spune celor cărora li s‑a dat Scriptura, precum şi celor în neştiinţă[2]: „V‑aţi supus lui Allah [îmbrăţişând Islamul]?” Şi dacă s‑au supus, sunt bine călăuziţi, iar dacă nu voiesc, datoria ta este transmiterea [mesajului] şi Allah este Cel care îi Vede Bine pe robii Săi [Al‑Basir].",
  "Acelora care nu cred în semnele lui Allah şi‑i omoară pe profeţi pe nedrept şi‑i omoară pe aceia dintre oameni care poruncesc dreptatea, acelora vesteşte‑le osândă dureroasă.",
  "Aceia sunt cei ale căror fapte sunt în deşert în această viaţă ca şi în Viaţa de Apoi şi ei nu vor avea sprijinitori!",
  "Oare nu i‑ai văzut pe aceia cărora li s‑a dat o parte din Carte[1]? Ei sunt chemaţi la Cartea lui Allah[2] pentru a judeca în certurile dintre ei, dar unii dintre ei întorc spatele şi se îndepărtează.",
  "Aceasta pentru că ei zic: „Focul nu ne va atinge decât numai câteva zile numărate!” Dar i‑a înşelat în credinţa lor ceea ce ei au născocit.",
  "Dar cum va fi, când îi vom aduna, într‑o Zi în legătură cu care nu este nici o îndoială, când fiecare suflet va fi răsplătit după ceea ce a agonisit şi când ei nu vor fi nicicum nedreptăţiţi!",
  "Spune: „O, Doamne, Stăpân peste toate! Tu dai stăpânirea aceluia care voieşti Tu şi iei stăpânirea de la cel care voieşti Tu. Tu îl cinsteşti pe cel care voieşti Tu şi îl umileşti pe cel care voieşti Tu. În mâna Ta se află Binele şi Tu eşti Cel care are putere peste toate.",
  "Tu faci să intre noaptea în zi şi faci să intre ziua în noapte. Tu faci să se ivească viul din mort şi faci să se ivească mortul din viu şi Tu îl dăruieşti [cu cele necesare traiului] pe cel care voieşti Tu, fără a ţine socoteală.",
  "Dreptcredincioşii să nu‑i ia pe necredincioşi drept aliaţi în locul dreptcredincioşilor. Cel care face aceasta nu va mai avea legătură cu Allah, afară de situaţia în care căutaţi o pavăză să vă feriţi de ei. Dar Allah vă avertizează [asupra pedepsei] Lui. Şi la Allah este întoarcerea.",
  "Spune: „De veţi ţine ascuns ceea ce se află în piepturile voastre sau de veţi da pe faţă acestea, Allah le ştie. El ştie tot ce se află în ceruri şi tot ceea ce se află pe pământ. Şi Allah asupra tuturor lucrurilor are putere.",
  "În ziua în care fiecare suflet se va afla în faţa binelui ce l‑a făcut şi a răului ce l‑a făcut, va dori ca între el şi acesta [răul] să fie o mare distanţă. Allah vă avertizează [asupra pedepsei] Lui. Allah este Iertător cu robii [Săi].",
  "Spune: „[O, Profetule] Dacă Îl iubiţi pe Allah, urmaţi‑mă şi Allah vă va iubi şi vă va ierta păcatele voastre! Allah e Iertător, Îndurător [Al‑Ghafur, Ar‑Rahim]!”.",
  "Spune: „Fiţi cu supunere faţă de Allah şi de Trimis[1], dar dacă întoarceţi spatele, Allah nu‑i iubeşte pe necredincioşi!”",
  "Allah i‑a ales pe Adam, pe Noe, familia lui Avraam şi familia lui Imran[1] peste toate lumile [din vremea lor],",
  "Ca scoborâtori unii din alţii. Allah este Cel care Aude Totul, Atoateştiutor [Sami’, ‘Alim].",
  "Muierea lui Imran a zis: „Doamne, Îţi juruiesc [numai] Ţie ceea ce este în pântecul meu, devotat numai Ţie! Primeşte‑l de la mine! Tu eşti Cel care Aude Totul, Atoateştiutor [As‑Sami’, Al‑’Alim][1]!”.",
  "Şi când a născut, a zis ea: „Doamne, am zămislit o copilă!”, dar Allah ştia bine ceea ce născuse ea. Şi un băiat nu este întocmai ca o copilă![1] „Eu i‑am pus numele Maria[2] şi o încredinţez pe ea şi pe scoborâtorii ei ocrotirii Tale, împotriva lui Şeitan cel izgonit![3]”.",
  "Domnul ei a acceptat‑o cu bună primire şi a lăsat‑o să crească cu bună creştere şi a încredinţat‑o lui Zaharia[1]. Şi de fiecare dată când intra Zaharia la ea în templu, găsea lângă ea mâncare. Şi a întrebat‑o el: „O, Maria, de unde ai aceasta?” Iar ea îi răspundea: „Ea este de la Allah!” Allah îl hrăneşte pe cel pe care El voieşte, fără socoteală!",
  "Atunci, Zaharia s‑a rugat Domnului său, zicând: „Doamne, dăruieşte‑mi mie de la Tine vlăstare binecuvântate, căci Tu eşti Cel care Aude ruga!”.",
  "Atunci, l‑au chemat îngerii, în vreme ce el se ruga, stând în picioare, în templu, [zicându‑i]: „Iată că Allah ţi‑l vesteşte pe Yahya, care va adeveri un cuvânt al lui Allah[1]. [Şi el va fi] un bărbat nobil, neprihănit, un profet dintre cei evlavioşi”.",
  "El a zis: „Doamne, cum să am eu un băiat, când m‑au ajuns bătrâneţile, iar muierea mea este stearpă?” Şi i‑a răspuns [Allah]: „Aşa!” Allah face ceea ce voieşte!",
  "A zis [Zaharia]: „Doamne, dă‑mi mie un semn!”. I‑a răspuns [Allah]: „Semnul tău va fi că nu vei putea vorbi cu oamenii, vreme de trei zile, decât prin semne! Pomeneşte‑L pe Domnul tău des şi laudă‑L pe El seara şi dimineaţa!”.",
  "Îngerii au zis: „O, Maria! Allah te‑a ales şi te‑a făcut curată. El te‑a ales peste femeile lumilor!",
  "O, Maria! Fii cu ascultare faţă de Stăpânul tău, prosternează‑te şi pleacă‑te, rugându‑te împreună cu cei ce se pleacă!”",
  "Acestea sunt dintre veştile necunoscutului pe care Noi ţi le revelăm[1]. Tu nu ai fost lângă ei, când ei au aruncat calemurile lor [pentru a hotărî] care dintre ei s‑o ocrotească pe Maria şi nu ai fost lângă ei nici când ei au avut discuţia[2].",
  "Îngerii au zis: „O, Maria! Allah îţi vesteşte un Cuvânt din partea Lui: numele lui va fi Al‑Masih, Isa[1], fiul Mariei, măreţ în această lume ca şi în lumea de Apoi şi unul dintre cei mai apropiaţi [de Allah].",
  "El le va vorbi oamenilor din pruncie, la fel şi când va fi bărbat între două vârste[1] şi va fi dintre cei evlavioşi”.",
  "Ea a zis: „Doamne, cum să am un copil fără să mă fi atins un bărbat?” I‑a răspuns El: „Întocmai aşa!” Allah creează ceea ce voieşte El. Când El hotărăşte un lucru, El spune doar „Fii” şi el este de îndată!",
  "Şi El îl va învăţa scrierea şi înţelepciunea, Tora şi Evanghelia.",
  "Şi trimis la fiii lui Israel [le va zice]: „Eu vin la voi cu semn de la Domnul vostru! Eu plămădesc pentru voi din lut ca un chip de pasăre şi suflu asupra sa şi se va face o pasăre vie, cu voia lui Allah. Şi‑i voi tămădui pe orb şi pe lepros, şi‑i voi învia pe morţi[1], cu voia lui Allah. Eu vă voi vesti ceea ce mâncaţi şi ceea ce păstraţi în casele voastre. În aceasta este un semn pentru voi, dacă voi sunteţi credincioşi!",
  "Eu întăresc ceea ce a fost revelat în Tora mai înainte de mine şi vă voi îngădui o parte din cele ce v‑au fost oprite[1]. Eu v‑am adus semne de la Domnul vostru, deci fiţi cu frică de Allah şi daţi‑mi ascultare!",
  "Allah este Stăpânul meu şi Stăpânul vostru. Aşadar, adoraţi‑L pe El! Aceasta este o cale dreaptă!”",
  "Apoi, când Isus a simţit necredinţa lor, le‑a zis: „Cine sunt sprijinitorii mei [în chemarea] la Allah?” Apostolii au răspuns: „Noi suntem sprijinitorii [religiei] lui Allah! Noi credem în Allah şi fă mărturie că noi [lui Allah] Îi suntem supuşi [musulmani]!",
  "Doamne! Noi credem în ceea ce Tu ai pogorât şi‑l urmăm pe Trimis, deci scrie‑ne pe noi printre cei care fac mărturie”[1].",
  "Şi ei au viclenit[1], dar Allah a făcut ca planurile lor să nu izbutească, fiindcă Allah este cel mai bun dintre plănuitori!",
  "Când Allah a spus: „O, Isus! Eu îţi voi da o răsplată îmbelşugată, te voi înălţa la Mine, te voi mântui de cei care nu cred[1] şi îi voi pune pe cei care te‑au urmat[2] peste cei care nu cred până în ziua Învierii. Apoi la Mine va fi întoarcerea voastră şi Eu voi judeca asupra celor în care voi nu vă înţelegeţi.",
  "Cât despre cei care au tăgăduit, pe ei îi voi supune la chinuri grele atât în această lume, cât şi în Lumea de Apoi şi ei nu vor avea pe nimeni să‑i ajute.”",
  "Cât despre cei care cred şi săvârşesc fapte bune, El le va da răsplata cuvenită lor. Allah nu‑i iubeşte pe cei nelegiuiţi!",
  "Acestea ţi le recităm ţie din versete şi Mesajul Înţelepciunii[1].",
  "Înaintea lui Allah, Isus este asemenea lui Adam[1], pe care El l‑a făcut din lut şi apoi i‑a zis lui „Fii” şi el a fost.",
  "Adevărul vine de la Domnul tău şi nu va fi dintre aceia care se îndoiesc!",
  "Acelora care se contrazic cu tine [o, Muhammed], în privinţa lui [Isus], după ştiinţa care ai primit‑o, spune‑le: „Veniţi, să‑i chemăm pe fraţii noştri şi pe fii voştri, pe muierile noastre şi pe muierile voastre, pe noi înşine şi pe voi înşivă, apoi să ne rugăm şi să chemăm blestemul lui Allah asupra celor ce mint![1]”.",
  "Aceasta este povestea cea adevărată şi nu există divinitate în afară de Allah, iar Allah este Puternic, Înţelept [Al‑’Aziz, Al‑Hakim].",
  "Iar dacă ei întorc spatele, Allah îi ştie pe cei care seamănă stricare!",
  "Spune: „O, voi oameni ai Scripturii, veniţi la un cuvânt comun între noi şi voi[1]: să nu‑L adorăm decât pe Allah, să nu‑L asociem cu nimic, să nu ne luăm unii pe alţii drept dumnezei, în afară de Allah. Apoi dacă ei vor întoarce spatele, spuneţi‑[le]: Mărturisiţi [cel puţin] că noi suntem supuşi!”.",
  "O, voi oameni ai Scripturii, de ce vă contraziceţi asupra lui Avraam, când Tora şi Evanghelia nu au fost revelate decât după el? Voi nu aveţi judecată?",
  "Voi sunteţi aceia care aţi avut dispute asupra lucrurilor de care aţi avut cunoştinţă, dar de ce stârniţi dispute despre lucruri pe care nu le cunoaşteţi? Şi Allah ştie, în vreme ce voi nu ştiţi!",
  "Avraam nu a fost nici iudeu, nici creştin. El a fost credincios adevărat şi întru totul supus lui Allah [musulman], şi nu a fost dintre cei care‑I fac semeni[1].",
  "Cei mai îndreptăţiţi oameni să se socotească apropiaţi de Avraam sunt aceia care l‑au urmat pe el şi pe acest Profet[1] şi aceia care cred. Iar Allah este Ocrotitorul credincioşilor.",
  "O parte dintre oamenii Scripturii ar fi vrut să vă pricinuiască rătăcirea, dar ei nu‑şi pricinuiesc decât lor înşişi rătăcire, fără să‑şi dea seama.",
  "O, voi oameni ai Scripturii, de ce tăgăduiţi [voi] versetele lui Allah[1], când voi mărturisiţi [că sunt de la El]?",
  "O, oameni ai Scripturii, de ce îmbrăcaţi voi adevărul cu neadevăr şi ascundeţi adevărul cu bună ştiinţă?",
  "O parte dintre oamenii Scripturii[1] zic: „În faptul zilei, [prefaceţi‑vă că voi] credeţi în ceea ce li s‑a revelat celor care cred, dar lepădaţi‑vă [de aceasta] la sfârşitul ei; poate că ei se vor întoarce [la vechea lor religie]!",
  "[Oamenii Cărţii spun semenilor lor:] „Şi nu credeţi decât numai acelora care urmează religia voastră!” Spune: „Adevărata Călăuzire este Călăuzirea lui Allah!” [Şi ei mai spun]: „altuia s‑ar fi putut să i se dea asemenea cu aceea ce vi s‑a dat vouă, astfel încât ei [musulmanii] să nu poată să aducă vorba împotriva voastră la Domnul vostru”. Spune[‑le] lor: „În adevăr, harul[1] este în mâna lui Allah; El îl dăruieşte aceluia care voieşte El. Allah este Cel cu Har Nemărginit, Atoateştiutor [Al‑Wasi’, Al‑Alim]",
  "Allah alege pentru îndurarea Sa pe acela care voieşte El, căci Allah este Cel cu har nemărginit.",
  "Printre oamenii Scripturii [iudeii] sunt unii care, dacă le‑ai încredinţat un qintal[1], ţi‑l dau înapoi, dar printre ei sunt şi alţii care, dacă le‑ai încredinţat un dinar[2] nu ţi‑l dau înapoi decât dacă tu stărui fără încetare. Şi toate astea pentru că ei zic: „Noi nu avem datorinţă faţă de aceşti neînvăţaţi”[3]. Şi ei spun minciuni împotriva lui Allah cu bună ştiinţă.",
  "Dimpotrivă, cei care‑şi ţin făgăduinţa şi au frică [de Allah], [aceia trebuie să ştie că] Allah îi iubeşte pe cei care se tem [de El].",
  "Însă aceia care‑şi vând făgăduinţa dată lui Allah şi jurămintele lor pe un preţ de nimic, aceia nu vor avea parte în Viaţa de Apoi; Allah nu le va vorbi lor, nici nu‑şi va îndrepta privirea spre ei în Ziua Învierii şi nici nu‑i va curăţi pe ei. Şi vor avea ei parte de chin dureros.",
  "Printre ei[1] sunt unii care stâlcesc Cartea[2] cu limbile lor, pentru ca să vă facă să credeţi că [aceasta] este din Carte, însă aceasta nu este din Carte, şi ei spun: „Aceasta este de la Allah”, fără ca să fie de la Allah. Ei spun minciuni împotriva lui Allah cu bună ştiinţă.",
  "Nu se cuvine ca un om căruia Allah i‑a dăruit Cartea, Cârmuirea şi Profeţia să spună apoi lumii: „Fiţi adoratorii mei, şi nu ai lui Allah”, ci [se cuvine să spună]: „Fiţi supuşi Domnului, pentru că voi aţi învăţat [pe alţii] Cartea şi aţi iscodit‑o”.",
  "Şi el[1] nu vă va putea porunci să‑i luaţi pe îngeri şi pe profeţi drept Domni. Oare ar putea să vă poruncească necredinţa după ce aţi fost supuşi [ai lui Allah, musulmani]?!",
  "Şi când Allah a încheiat un legământ cu profeţii, [le‑a zis El]: „Vă dau vouă o Carte şi Înţelepciune. Apoi, dacă va veni la voi un trimis pentru a întări ceea ce aveţi, voi trebuie să credeţi în el şi să‑l sprijiniţi!”. Le‑a zis El: „Consimţiţi voi şi acceptaţi această învoială cu Mine?” „Consimţim!” au răspuns ei. Atunci a zis Allah: „Aşadar fiţi martori, iar Eu Mă aflu împreună cu voi printre cei ce fac mărturie!”[1]",
  "Şi oricine va respinge după aceasta, aceia sunt nelegiuiţi.",
  "Doresc ei o altă religie decât religia lui Allah, de vreme ce Lui I s‑au supus, de voie ori de nevoie? Toate din ceruri şi de pre pământ la El se întorc.",
  "Spune, [o, Muhammed]: „Noi credem în Allah, în ceea ce ne‑a pogorât nouă şi a pogorât lui Avraam, lui Ismail, lui Isaac, lui Iacob şi seminţiilor[1], precum şi în [cărţile] date lui Moise, lui Isus şi tuturor profeţilor de către Domnul lor. Noi nu facem nici o deosebire între ei şi noi Lui Îi suntem supuşi [musulmani]”.",
  "Acela care doreşte o altă religie decât Islamul, nu‑i va fi acceptată, şi el se va afla în Lumea de Apoi printre cei pierduţi.",
  "Cum să‑i călăuzească Allah pe aceia care au refuzat credinţa, după ce au crezut şi după ce au mărturisit că Trimisul este adevărat şi după ce le‑au venit semnele limpezi? Allah nu‑i călăuzeşte pe oamenii nelegiuiţi!",
  "Răsplata acestora este blestemul lui Allah, al îngerilor şi al tuturor oamenilor!",
  "În veci vor rămâne în el [în Iad], iar chinurile lor nu vor fi uşurate şi nici răgaz nu li se va da,",
  "Afară de aceia care se căiesc după aceea şi se îndreaptă, căci Allah este Iertător, Îndurător [Al‑Ghafur, Al‑Rahim].",
  "Acelora care nu mai cred după ce înainte crezuseră, iar apoi sporesc necredinţa lor nu le va fi primită căinţa şi aceia sunt cei rătăciţi[1].",
  "De la aceia care nu cred şi mor necredincioşi nu se va primi niciodată de la vreunul dintre ei nici chiar întregul pământ în aur, chiar dacă ei ar voi să se răscumpere cu el. Aceia vor avea parte de chin dureros şi ei nu vor avea pe nimeni să‑i ajute.",
  "Voi[1] nu veţi ajunge la [adevărata] evlavie decât dacă veţi face daruri din ceea ce vă este drag[3]. Şi Allah ştie tot ceea ce voi dăruiţi.",
  "Toate mâncărurile le‑au fost îngăduite fiilor lui Israel, în afară de ceea ce Israel[1] însuşi şi‑a oprit, înainte ca Tora să fi fost trimisă. Spune‑le: „Aduceţi Tora şi citiţi‑o, dacă ceea ce spuneţi voi este adevărat!”",
  "Şi aceia care născocesc după toate acestea minciuni pe seama lui Allah, aceia sunt cu adevărat nelegiuiţi.",
  "Spune: „Allah a grăit adevăr! Urmaţi, aşadar, religia lui Avraam cel drept întru credinţă, care nu a fost păgân[1]!”",
  "Cea dintâi Casă [de închinare] ridicată pentru oameni este aceea din Bakka[1], cea binecuvântată şi călăuzire pentru toate lumile.[2]",
  "În ea[1] sunt semne limpezi, [printre care] locul[2] unde a stat Avraam, iar acela care intră în ea este în siguranţă. Este o datorie a oamenilor faţă de Allah [să împlinească] Pelerinajul la această Casă, dacă au mijloacele pentru aceasta. Cât despre aceia care tăgăduiesc[3], Allah nu are nevoie de aceste lumi.[4]",
  "Spune: „O, oameni ai Scripturii, de ce tăgăduiţi semnele lui Allah[1]? Doară Allah este martor la cele pe care le făptuiţi!”",
  "Spune: „O, oameni ai Scripturii, de ce îi abateţi de la calea lui Allah pe cei care cred şi de ce voiţi voi să o faceţi strâmbă când voi sunteţi martori?” Iară Allah nu este cu nebăgare de seamă faţă de ceea ce faceţi voi.",
  "O, voi cei care credeţi! Dacă voi urmaţi unei părţi dintre aceia cărora li s‑a dăruit Cartea, aceasta vă va împinge de la credinţa voastră, făcându‑vă din nou necredincioşi!",
  "Şi cum aţi putea voi să tăgăduiţi, când vi se recită versetele lui Allah şi între voi se află Trimisul Lui? Iar acela care se va ţine neclintit de Allah, va fi călăuzit pe un drum drept.",
  "O, voi cei care credeţi! Fiţi cu frică de Allah, aşa cum se cuvine să fie frica de El şi să nu vă săvârşiţi din viaţă decât fiind musulmani!",
  "Şi ţineţi‑vă cu toţii strâns de Frânghia lui Allah[1] ş i n u v ă s cindaţi![2] Şi aduceţi‑vă aminte de îndurarea lui Allah pentru voi, căci aţi fost duşmani [înainte de Islam] şi a făcut pace între inimile voastre [la primirea Islamului] şi prin harul Lui aţi devenit fraţi şi aţi fost pe marginea prăpastiei Focului, iar El v‑a salvat de la el. Aşa va face Allah semnele sale limpezi, pentru ca voi să fiţi bine călăuziţi.",
  "Să se facă din voi o comunitate care să cheme la tot ceea ce este bun, să poruncească ceea ce este drept [ma’ruf] şi să oprească de la ceea ce este nedrept [munkar]![1] Aceştia sunt cei care izbândesc.",
  "Nu fiţi asemenea acelor care s‑au scindat şi au fost cu neînţelegere după ce le‑au venit semnele limpezi, căci aceia[1] vor avea parte de chin cumplit!",
  "Într‑o Zi, unele chipuri se vor lumina, iar alte chipuri se vor întuneca. Acelora cu chipurile întunecate [li se va spune]: „V‑aţi lepădat de credinţă, după ce aţi fost credincioşi? Gustaţi atunci chinurile pentru că v‑aţi lepădat de credinţă!”.",
  "Cât despre cei cu chipurile luminoase, ei se vor afla sub îndurarea lui Allah[1] şi în ea vor sălăşlui în veci.",
  "Acestea sunt versetele lui Allah. Noi ţie, [Muhammed], ţi le recităm întru adevăr. Şi Allah nu voieşte nedreptăţirea lumilor.",
  "Ale lui Allah sunt cele din ceruri şi de pre pământ şi la Allah se întorc toate[1].",
  "Sunteţi cea mai bună comunitate care s‑a ivit pentru oameni. Voi porunciţi ceea ce este drept şi opriţi ceea ce este nedrept şi credeţi în Allah. Dacă oamenii Scripturii[1] ar fi crezut[2] ar fi fost bine pentru ei. Printre ei sunt şi credincioşi[3], dar cei mai mulţi dintre ei sunt nelegiuiţi.",
  "Ei nu vor putea niciodată să vă pricinuiască decât numai mică vătămare [cu vorba]. Iar dacă se vor lupta cu voi, vă vor întoarce spatele [fugind] şi nu vor fi ajutaţi [de nimeni].",
  "Ei sunt loviţi de umilinţă, oriunde se află, doar dacă vor fi ajutaţi de Allah sau de un legământ cu oamenii. Ei şi‑au atras mânia lui Allah şi umilinţa cade asupra lor şi asta pentru că au tăgăduit semnele lui Allah şi şi‑au omorât profeţii pe nedrept; aceasta pentru că s‑au răzvrătit [împotriva lui Allah] şi au întrecut măsura.",
  "Dar ei nu sunt toţi la fel. Se află printre oamenii Scripturii o comunitate dreaptă, care recită versetele lui Allah în timp de noapte şi se prosternează [rugându‑se].",
  "Ei cred în Allah şi în Ziua de Apoi, poruncesc ceea ce este drept şi opresc de la ceea ce este nedrept şi se grăbesc la faptele bune; aceştia sunt printre cei cucernici.",
  "Şi binele pe care ei îl fac nu poate fi tăgăduit, căci Allah îi ştie bine pe cei cuvioşi.",
  "Cât despre cei care au tăgăduit, nici averile lor, nici copiii lor nu le vor fi de nici un folos la Allah. Aceştia sunt oaspeţii Focului şi în el vor sălăşlui veşnic.",
  "Ceea ce cheltuiesc ei în această viaţă seamănă cu un vânt care aduce frig tăios, ce se abate peste ogoarele unor oameni, care au fost nedrepţi cu ei înşişi, şi le prăpădeşte. Aşadar, nu Allah i‑a nedreptăţit, ci ei înşişi s‑au nedreptăţit.",
  "O, voi cei care credeţi! Nu luaţi prieteni de încredere dintre cei ce nu sunt ai voştri, căci ei nu vor înceta să vă încurce! Ei doresc numai răul vostru. Ura se iveşte din gurile lor, dar ceea ce ascund piepturile lor e şi mai mare. Noi v‑am arătat vouă semnele limpezi, dacă voi puteţi pricepe.",
  "Iată că voi îi iubiţi pe ei, în vreme ce ei nu vă iubesc pe voi. Voi credeţi în întreaga Carte[1]. Când se întâlnesc cu voi, ei zic: „Noi credem [în Islam]”, dar când rămân singuri, îşi muşcă vârfurile degetelor de ciudă împotriva voastră. Spune: „Pieriţi cu ciuda voastră!”. Allah doară cunoaşte prea bine lăuntrul piepturilor.",
  "Dacă voi aveţi parte de ceva bun, ei sunt mâhniţi, iar dacă vi se întâmplă ceva rău, ei se bucură de aceasta. Însă dacă veţi fi cu răbdare şi vă veţi teme [de Allah], viclenia lor nu vă va pricinui nimic rău. Allah cunoaşte prea bine ceea ce fac ei.",
  "[Adu‑ţi aminte, o, Muhammed,] când ai plecat dimineaţa de la familia ta, pentru a stabili credincioşilor locurile de luptă![1] Allah este Cel care Aude Totul, Atoateştiutor [As‑Sami, Al‑’Alim].",
  "[Adu‑ţi aminte], când două oştiri de‑ale voastre[1] s‑au gândit să se întoarcă, [socotind că nu vor izbândi], dar Allah a fost Ocrotitorul lor?! Pe Allah trebuie să se bizuie credincioşii!",
  "Allah v‑a făcut biruitori la Badr[1], măcar că eraţi umili. Deci fiţi cu frică de Allah şi poate că voi o să fiţi mulţumitori!",
  "[Şi adu‑ţi aminte], când tu le‑ai spus credincioşilor: „Nu v‑a îndestulat Domnul vostru ajutându‑vă cu trei mii de îngeri pogorâţi [anume pentru aceasta]?!”",
  "Ba da! Dacă voi răbdaţi şi aveţi frică [de Allah], atunci când [duşmanii] se năpustesc asupra voastră numaidecât, Domnul vostru vă va trimite întări cinci mii de îngeri înzestraţi cu semne.",
  "Şi Allah nu a făcut‑o[1] decât o veste bună şi pentru ca inimile voastre să se liniştească prin aceasta. Victoria nu poate veni decât de la Allah, Puternicul, Înţeleptul [Al‑’Aziz, Al‑Hakim];",
  "Pentru a nimici o parte dintre necredincioşi sau pentru a‑i supune prin umilire, astfel încât să se întoarcă dezamăgiţi.",
  "Tu, [Muhammed,] nu ai nici un amestec în aceasta; fie că El primeşte căinţa lor, fie că îi osândeşte, pentru că ei sunt într‑adevăr nelegiuiţi[1].",
  "Ale lui Allah sunt toate cele din ceruri şi de pre pământ; El iartă pe cine voieşte şi osândeşte pe cine voieşte. Căci Allah este Iertător, Îndurător [Ghafur, Rahim].",
  "O, voi cei care credeţi, nu luaţi camătă înmulţită fără măsură. Şi fiţi cu frică de Allah, ca să izbândiţi!",
  "Şi fiţi cu teamă de Focul cel pregătit pentru necredincioşi!",
  "1Şi fiţi supuşi faţă de Allah şi faţă de Trimis, ca să fiţi iertaţi!",
  "Şi grăbiţi‑vă spre iertarea Domnului vostru şi spre Raiul cel întins cât cerurile şi pământul, pregătit pentru cei evlavioşi,",
  "Care dau milostenii atât atunci când au parte de belşug, cât şi atunci când sunt la necaz, care‑şi stăpânesc mânia şi care iartă oamenilor, căci Allah îi iubeşte pe cei care plinesc fapte bune",
  "Şi pe cei care, dacă au săvârşit o faptă josnică[1] sau au fost nedrepţi cu propriile lor suflete[2], îşi aduc aminte de [măreţia lui] Allah şi cer iertare pentru păcatele lor – şi cine poate ierta păcatele decât Allah?! – şi care nu persistă cu bună ştiinţă în ceea ce săvârşesc.",
  "Răsplata acestora va fi iertarea Domnului lor şi Grădini pe sub care curg pâraie şi în ele vor avea sălaş veşnic. Şi ce minunată răsplată pentru cei care fac bine!",
  "Înainte de voi, multe legi s‑au statornicit. Umblaţi prin lume şi vedeţi care‑i sfârşitul mincinoşilor!",
  "Aceasta[1] este desluşire[2] pentru oameni, călăuzire şi îndemn pentru cei cu frică [de Allah].",
  "Nu fiţi slabi şi nici întristaţi, căci voi veţi fi cei biruitori, dacă sunteţi credincioşi!",
  "Dacă aţi primit o rană, şi ceilalţi[1] oameni au primit răni asemenea ei. Astfel schimbăm Noi aceste zile între oameni[2], pentru ca Allah să‑i cunoască pe cei care cred şi să aleagă dintre voi martiri. Allah nu‑i iubeşte pe cei nelegiuiţi!",
  "Şi pentru ca Allah să‑i deosebească pe cei care cred şi să‑i pedepsească pe cei necredincioşi.",
  "Sau aţi crezut voi că veţi intra în Rai fără ca Allah să‑i ştie pe cei care au luptat dintre voi şi să‑i ştie pe cei care au fost statornici?",
  "Bineînţeles, voi doreaţi moartea înainte de a o întâlni, dar acum aţi văzut‑o, aţi privit [la ea cu ochii voştri][1].",
  "Şi Muhammed nu este decât un trimis[1] – şi au mai fost înainte de el şi alţi trimişi. Dacă el ar muri sau ar fi ucis, v‑aţi întoarce voi pe călcâiele voastre? Cel care s‑ar întoarce pe călcâiele lui nu i‑ar aduce lui Allah nici o stricăciune. Şi Allah îi va răsplăti pe cei mulţumitori[2].",
  "Nici un suflet nu va putea muri fără de voia lui Allah, după sorocul scris. Cel care vrea răsplata în această lume, Noi i‑o vom da în ea, iar cel care vrea răsplata în Lumea de Apoi, Noi i‑o vom da în ea şi Noi îi vom răsplăti pe cei mulţumitori.",
  "Câţi profeţi au luptat – şi laolaltă cu ei nenumăraţi ucenici – şi nu au slăbit în faţa loviturilor pe care le‑au primit pe calea lui Allah! Nu au slăbit şi nu au cedat niciodată! Şi Allah îi iubeşte pe cei statornici!",
  "Şi ei n‑au avut alt cuvânt decât să spună: „Doamne, iartă‑ne nouă păcatele noastre şi silnicia din purtarea noastră, întăreşte‑ne picioarele noastre[1] şi ajută‑ne pe noi să‑i înfrângem pe oamenii necredincioşi!”",
  "Şi [ca urmare] Allah le‑a dăruit lor răsplată în această lume şi bună răsplată în Lumea de Apoi, căci Allah îi iubeşte pe cei care fac bine [Al‑Muhsinin].",
  "O, voi cei care credeţi! Dacă vă veţi supune celor care au tăgăduit, ei vă vor face să vă întoarceţi pe călcâiele voastre şi veţi redeveni pierduţi!",
  "Însă Allah este Stăpânul vostru şi El este cel mai bun dintre sprijinitori.",
  "Noi vom semăna spaimă în inimile celor care tăgăduiesc, pentru că I‑au asociat lui Allah [idoli], fără ca El să fi trimis nici o dovadă pentru aceasta, iar sălaşul lor va fi Focul. Şi ce rău sălaş va fi pentru cei nedrepţi!",
  "Allah Şi‑a ţinut făgăduinţa Sa faţă de voi, căci cu îngăduinţa Lui i‑aţi nimicit [pe duşmani] până ce v‑aţi poticnit şi v‑aţi împotrivit unii altora asupra poruncii [date] şi nu aţi mai ascultat, după ce v‑a arătat [biruinţa] pe care voi o voiaţi. Printre voi [s‑au ivit] unii care voiau această lume şi alţii care voiau Lumea de Apoi. După aceea, v‑a făcut El să daţi înapoi în faţa lor, pentru a vă încerca. Însă El v‑a iertat, căci Allah este plin de har cu dreptcredincioşii.[1]",
  "[Aduceţi‑vă aminte] când fugeaţi voi urcând, fără să vă întoarceţi spre nimenea, în vreme ce în urma voastră, Trimisul vă chema [să vă întoarceţi]! Atunci v‑a răsplătit pe voi cu durere pentru durere[1], ca să nu fiţi mâhniţi pentru ceea ce aţi pierdut şi pentru ceea ce v‑a lovit. Allah este Bineştiutor [Al‑Khabir] a ceea ce faceţi voi.",
  "Apoi a pogorât El asupra voastră, după durere, o linişte, un somn, care i‑a învăluit pe o parte dintre voi, iar o altă parte a fost cuprinsă de griji, bănuind despre Allah lucruri neadevărate, întocmai cum fuseseră bănuielile celor din perioada păgânismului [Al‑Jahiliyya][1], zicând: „Avem noi o parte în treaba aceasta?” Spune: „Această treabă în întregime este a lui Allah!”. Ascundeau în sufletele lor ceea ce nu voiau să lase să ţi se arate ţie, zicând: „Dacă noi am fi avut ceva în treaba aceasta, nu am fi fost omorâţi aici”. Spune: „Dacă aţi fi fost voi în casele voastre, acelora cărora le era scrisă uciderea ar fi ieşit la locurile [morţii] lor!”. Dar [toate acestea au fost] pentru că Allah a voit să ispitească ce se afla în piepturile voastre şi să cerce ce se afla în inimile voastre. Dar Allah este Cunoscător al lăuntrului piepturilor!",
  "Pe aceia dintre voi care au întors spatele în ziua când s‑au întâlnit cele două oşti, numai Şeitan i‑a făcut să se poticnească pentru unele [fapte rele] pe care le‑au agonisit. Dar Allah i‑a iertat, căci Allah este Iertător, Blând [Ghafur, Halim].",
  "O, voi cei care credeţi! Nu fiţi asemeni celor care nu cred şi care spun despre fraţii lor ce bat drumurile[1] sau purced la luptă: „Dacă ar fi fost la noi, ei nu ar fi murit şi nu ar fi fost omorâţi”. Allah hotărăşte aceasta spre întristarea inimilor lor, căci Allah este Cel care dă viaţă şi moarte. Şi Allah este Cel care Vede Toate câte le faceţi [Basir].",
  "Iar de veţi fi omorâţi pe calea lui Allah[1] sau de veţi muri, iertarea lui Allah şi îndurarea sa sunt mai bune decât ceea ce agonisesc ei [din averi].",
  "Şi dacă veţi muri sau veţi fi ucişi, la Allah vă veţi aduna.",
  "Şi datorită îndurării lui Allah, tu, [Muhammed], ai fost aşa de blând cu ei! Iar de ai fi fost fără blândeţe şi aspru la inimă, ei ar fi fugit din preajma ta. Deci iartă‑le lor şi roagă‑te [lui Allah] pentru iertarea lor! Sfătuieşte‑te cu ei asupra treburilor, dar o dată ce ai luat o hotărâre, încrede‑te în Allah! Allah îi iubeşte cu adevărat pe cei care se încred [în El].",
  "Dacă Allah vă face să izbândiţi, nimeni nu vă va putea birui, dar de vă va părăsi pe voi, cine este acela care ar putea să vă ajute după El? În Allah trebuie să se încreadă dreptcredincioşii!",
  "Un profet nu poate să‑şi însuşească o pradă! Iar acela care şi‑o va însuşi va veni în Ziua de Apoi cu ceea ce şi‑a însuşit. Atunci fiecare suflet va primi pe de‑a‑ntregul răsplata care şi‑a agonisit‑o. Şi lor nu li se va face nedreptate.",
  "Acela care a căutat mulţumirea lui Allah să fie la fel ca acela care şi‑a atras mânia lui Allah şi [al căru‑i Sălaş] va fi Gheena? Şi ce neplăcută menire!",
  "Ei sunt [pe] trepte [diferite] la [răsplata lui] Allah şi Allah vede bine ceea ce fac ei.",
  "Allah Şi‑a arătat bunăvoinţa faţă de credincioşi, trimiţându‑le un profet chiar din mijlocul lor, care să le recite versetele Sale, să‑i curăţească şi să‑i înveţe Cartea şi Înţelepciunea, chiar dacă au fost mai înainte în rătăcire învederată.",
  "Când o nenorocire v‑a lovit – dar voi aţi lovit altă dată de două ori pe‑atât![1] – aţi zis: „De unde a venit aceasta?”. Spune‑le lor: „A venit de la voi înşivă!”. Allah are putere peste toate!",
  "Şi ceea ce a venit peste voi, în ziua când cele două oşti s‑au întâlnit[1], a fost cu voia lui Allah, pentru ca El să‑i deosebească pe credincioşi.",
  "Şi să‑i deosebească pe aceia care numai se făţăreau. Li s‑a zis lor: „Veniţi şi luptaţi pe calea lui Allah sau îmboldiţi!”. Au răspuns ei: „De bună seamă, v‑am urma, dacă noi am şti sigur că este o luptă!” Dar ei erau atunci mai aproape de necredinţă decât de credinţă şi rosteau cu gurile lor ceea ce nu era în sufletele lor. Dar Allah ştia prea bine ceea ce ei ascundeau.",
  "Aceştia sunt cei care[1] au rămas [în căminele lor], zicând fraţilor lor: „Dacă ne‑ar fi dat ascultare, n‑ar fi fost omorâţi”. Spune‑le: „Ţineţi atunci moartea departe de voi, dacă voi spuneţi adevărul!”.",
  "Să nu crezi că cei care au fost ucişi pe calea lui Allah [martirii] sunt morţi! Dimpotrivă, ei sunt vii la Domnul lor şi sunt bine dăruiţi [din roadele Raiului][1],",
  "Veseli de binefacerea pe care le‑a dăruit‑o Allah. Ei se bucură pentru aceia care au rămas în urma lor şi nu li s‑au alăturat încă, pentru că ei nu au a se teme şi nici nu sunt mâhniţi.",
  "Ei se bucură de binefacerea lui Allah şi de harul Lui, precum şi de aceea că Allah nu lasă să se piardă răsplata credincioşilor.",
  "Aceia care au răspuns chemării lui Allah şi a Trimisului, cu toate că au fost loviţi, aceia dintre ei care au făcut bine şi au fost cu frică [de Allah] vor avea mare răsplată.",
  "Acelora cărora lumea[1] le‑a spus: „Oamenii s‑au adunat împotriva voastră, deci temeţi‑vă de ei!”, credinţa le‑a sporit şi au zis ei: „Ne este de ajuns [ajutorul lui] Allah şi El este Cel mai bun ocrotitor al nostru!",
  "Şi ei s‑au întors [după aceea] cu binefacerea lui Allah şi harul Său, fără să‑i fi atins nici un rău. Ei au căutat mulţumirea lui Allah, căci Allah este Dătător de har nemăsurat.",
  "Acela este Şeitan, care vă îndeamnă să vă temeţi de părtaşii săi, dar voi nu vă temeţi de ei! Ci temeţi‑vă de Mine, dacă sunteţi credincioşi!",
  "Şi să nu te mâhnească aceia care se grăbesc la necredinţă! Ei doară nu‑i pot strica întru nimic lui Allah. Allah nu voieşte să le facă lor parte în Lumea de Apoi, ci pentru ei este mare chin.",
  "Aceia care cumpără[1] necredinţa cu credinţă, nu‑I pot strica întru nimic lui Allah, iar pentru ei va fi chin dureros.",
  "Şi să nu socotească cei care nu cred că răgazul pe care li‑l dăm va fi spre binele lor, ci Noi avem îndelungă răbdare cu ei pentru a creşte întru păcate. Iar ei vor avea parte de osândă umilitoare!",
  "Allah nu‑i va lăsa pe credincioşi în starea în care voi sunteţi, decât numai până ce‑l va despărţi pe cel rău de cel bun. Şi Allah nu vă va dezvălui vouă tainele celor nevăzute, ci Allah alege [pentru aceasta] dintre trimişii Lui pe cine voieşte El. Credeţi, aşadar, în Allah şi în trimişii Săi! Şi dacă veţi crede şi veţi fi cu frică, veţi avea parte de răsplată mare.",
  "Să nu creadă aceia care sunt zgârciţi cu ceea ce Allah le‑a dăruit din harul Său că aceasta este spre binele lor! Dimpotrivă, aceasta este spre răul lor, căci cele cu care au fost zgârciţi li se vor încolăci[1] [în jurul gâturilor] în Ziua de Apoi. A lui Allah este moştenirea cerurilor şi a pământului şi Allah este Bineştiutor [Khabir] al celor pe care le împliniţi.",
  "Allah a auzit vorbele acelora care au zis: „Allah este sărac, iar noi suntem bogaţi”[1]. Vom scrie ceea ce au zis ei, precum şi omorârea de către ei a profeţilor pe nedrept şi Noi le vom zice: „Gustaţi chinul văpăii!”.",
  "Aceasta pentru ceea ce au săvârşit mâinile voastre mai înainte, pentru că Allah nu este nedrept cu robii [Săi].",
  "Acelora care au zis: „Allah ne‑a poruncit să nu credem într‑un trimis până ce el nu va aduce o jertfă pe care s‑o mistuie focul” spune‑le: „V‑au venit trimişi înainte de mine cu semne învederate şi cu ceea ce aţi zis voi. De ce i‑aţi omorât, dacă sunteţi iubitori de adevăr?”",
  "[O, Muhammed,] dacă ei te vor socoti mincinos, şi alţi trimişi dinaintea ta au fost socotiţi mincinoşi, [deşi] au venit cu semne desluşite, cu psalmi şi cu Cartea cea Luminoasă.",
  "Fiecare suflet va gusta moartea, desigur voi veţi primi [întreaga] voastră răsplată în Ziua Învierii! Cel care va fi îndepărtat de Foc şi adus în Rai va fi izbânditor. Viaţa aceasta nu este decât plăcere amăgitoare.",
  "Veţi fi încercaţi [în privinţa] bunurilor voastre şi [în privinţa] sufletelor voastre. Veţi auzi de la cei cărora Cartea le‑a fost dăruită mai înaintea voastră şi de la idolatri multe sudălmi. Iar dacă sunteţi răbdători şi sunteţi evlavioşi [cu siguranţă] acesta este unul dintre lucrurile cele mai de preţ",
  "[Aduceţi‑vă aminte că] Allah a făcut cu acei cărora le‑a fost dăruită Cartea legământul: „Faceţi‑o cunoscută oamenilor şi nu o ascundeţi![1]”. Dar ei au aruncat‑o în spatele lor şi au vândut‑o pe un preţ de nimic.[2] Ce rău negoţ au făcut!",
  "Nu‑ţi închipui că cei care se bucură de ceea ce au făcut şi cei cărora le place să fie lăudaţi pentru ceea ce nu au făcut şi nu‑ţi închipui că ei vor birui chinul, căci lor le va fi chinul teribil.",
  "A lui Allah este împărăţia cerurilor şi a pământului şi El este cu putere peste toate.",
  "În crearea cerurilor şi a pământului şi în schimbarea nopţii şi a zilei sunt semne pentru cei dăruiţi cu minte,",
  "Care îl pomenesc pe Allah, stând [în picioare], şezând [jos] sau pe o parte[1] şi cugetă la facerea cerurilor şi a pământului, [zicând]: „Doamne, n‑ai făcut acestea în deşert! Slavă Ţie! Apără‑ne pe noi de chinul Focului!”",
  "„Doamne! Pe acela pe care îl faci să intre în Foc, Tu îl acoperi de ruşine, iar pentru cei nelegiuiţi nu este cine să‑i ajute!",
  "Doamne! Noi am auzit un vestitor[1] chemând la credinţă: „Credeţi în Domnul vostru!” Şi am crezut. Doamne, iartă‑ne nouă păcatele noastre, şterge faptele noastre rele şi ia‑ne sufletele împreună cu cei evlavioşi!",
  "Doamne! Dă‑ne nouă ceea ce ne‑ai făgăduit prin trimişii Tăi şi nu ne acoperi pe noi de ruşine în Ziua Învierii, căci Tu nu‑Ţi calci făgăduinţa!”",
  "Domnul lor le‑a răspuns: „Eu nu las să se piardă nici o faptă plinită de vreunul dintre voi, bărbat sau muiere, deopotrivă unul cu altul! Iar pe cei care au pribegit, care au fost alungaţi din căminele lor, care au fost prigoniţi pe calea Mea, care au luptat şi au fost omorâţi voi să‑i ispăşesc de faptele lor rele şi să‑i fac să intre în Grădini pe sub care curg pâraie, drept răsplată din partea lui Allah”. La Allah se află bună răsplată!",
  "Să nu te înşele peregrinatul prin ţări al celor care nu sunt credincioşi![1]",
  "Puţină plăcere [în lumea aceasta] şi apoi refugiul lor este Gheena! Şi ce pat rău este acesta!",
  "Cât despre aceia care au frică de Domnul lor, ei vor avea Grădini pe sub care curg pâraie, în care vor sălăşlui veşnic: loc de primire de la Allah. Şi, ceea ce este la Allah, este mai bun pentru cei pioşi![1]",
  "Printre oamenii Scripturii sunt unii care cred în Allah, în ceea ce vi s‑a trimis vouă şi ceea ce li s‑a trimis lor, smeriţi înaintea lui Allah, care nu vând versetele lui Allah pe un preţ de nimic. Aceia vor avea răsplată de la Domnul lor, căci Allah este grabnic la socoteală!",
  "O, voi cei care credeţi! Fiţi răbdători şi îndemnaţi la răbdare, luptaţi statornic şi fiţi cu frică de Allah, pentru ca să aveţi parte de izbândă!",
  "O, voi, oameni! Fiţi cu frică de Domnul vostru care v‑a făcut dintr‑o singură fiinţă şi a făcut din aceasta şi pe perechea ei[1] şi care a răspândit din cele două [fiinţe] mulţi bărbaţi şi femei! Fiţi cu frică de Allah în numele căruia vă conjuraţi [unii pe alţii] şi [fiţi cu frică de ruperea] legăturilor de rudenie, căci Allah este Veghetor peste voi [Raqib]!",
  "Şi daţi orfanilor bunurile lor şi nu‑l schimbaţi pe cel rău cu cel bun. Şi nu mâncaţi bunurile lor împreună cu bunurile voastre, căci aceasta este un mare păcat![1]",
  "Iar dacă vă temeţi că veţi fi nedrepţi cu orfanii, luaţi de soţii pe acelea care vă plac dintre femei – două, trei sau patru[1], dar dacă vă temeţi că nu veţi fi drepţi [cu ele], atunci [luaţi] una singură sau ce se află în stăpânirea mâinilor voastre drepte[2]. Aceasta [este situaţia care] vă dă cea mai mică putinţă de a purcede nedrept.",
  "Şi oferiţi femeilor zestrea[1] de bună‑voie, iar dacă ele se lipsesc – nesilite – de ceva, atunci voi cheltuiţi‑o după cum doriţi, cu plăcere!",
  "Şi nu încredinţaţi celor nepricepuţi[1] averile voastre, pe care Allah le‑a făcut pentru voi mijloc de trai, ci hrăniţi‑i din ele, îmbrăcaţi‑i şi spuneţi‑le lor vorbe cuviincioase!",
  "Cercaţi‑i pe orfani până ce ei ajung la vârsta căsătoriei şi dacă simţiţi la ei judecată sănătoasă, încredinţaţi‑le bunurile lor! Nu le cheltuiţi, risipindu‑le cu nechibzuinţă, înainte ca ei să se facă mari! Cel care este înstărit să fie cumpătat, iar cel care este sărac să cheltuiască după cuviinţă[1]. Iar atunci când le încredinţaţi bunurile lor, să fie de faţă şi martori, şi Allah este de ajuns, pentru a ţine socoteala.",
  "Bărbaţilor le revine o parte din ceea ce au lăsat în urmă părinţii şi rudele; asemenea le revine şi femeilor o parte din ceea ce au lăsat în urmă părinţii şi rudele, de va fi puţin ori mult; o parte anumită [li se cuvine].",
  "Dacă la împărţire sunt de faţă rude apropiate, orfani şi sărmani, oferiţi‑le lor [ceva] din ea [din moştenire] şi spuneţi‑le lor vorbe cuviincioase!",
  "Să se teamă aceia care, dacă au lăsat în urma lor descendenţi slabi[1], sunt îngrijoraţi pentru ei; să fie cu frică de Allah şi să spună vorbe bine chibzuite!",
  "Cei care mănâncă bunurile orfanilor pe nedrept[1], aceia mănâncă în pântecele lor foc şi ei vor arde în Iad.",
  "Allah vă porunceşte în privinţa [moştenirii] copiilor voştri: un fiu are [o parte] cu partea a două fiice. Dacă sunt fete, mai mult decât două, primesc ele două treimi din ceea ce a lăsat [defunctul]. Dacă este una singură, capătă ea jumătate. Cât despre părinţii lui, primeşte fiecare dintre ei a şasea parte din ceea ce a lăsat [defunctul], dacă el are un copil. Dacă însă nu are copil şi‑l moştenesc părinţii lui, atunci mama sa are dreptul la o treime[1], iar dacă el are fraţi, atunci mama lui primeşte a şasea parte, după testament[2] şi plata datoriilor. Voi nu ştiţi dacă părinţii voştri sau fiii voştri vă sunt mai folositori. [Aceasta este] o poruncă de la Allah, căci Allah este Atoateştiutor, Înţelept [‘Alim, Hakim].[3]",
  "Voi aveţi jumătate din ceea ce lasă după ele soţiile voastre, dacă ele nu au nici un copil. Dar dacă ele au un copil, vă revine un sfert din ceea ce lasă în urma lor, după testament sau plata datoriilor. Iar lor le revine un sfert din ceea ce lăsaţi voi [moştenire], dacă nu aveţi nici un copil. Dar dacă aveţi un copil, lor le revine a opta parte din ceea ce lăsaţi, după testament sau plata datoriilor. Dacă un bărbat sau o femeie moare fără a avea nici un moştenitor direct[1], dar are un frate sau o soră, fiecăruia dintre cei doi le revine a şasea parte. Dacă ei însă sunt mai mulţi de‑atât, atunci ei toţi sunt părtaşi la o treime, după legatele testate sau plata datoriilor, fără prejudicierea [vreunuia]. [Aceasta este] porunca lui Allah, iar Allah este Atoateştiutor [şi] Blând [‘Alim, Halim].",
  "Acestea sunt orânduielile lui Allah, iar acela care este supus lui Allah şi Trimisului Său, pe acela îl va face [Allah] să intre în Grădini pe sub care curg pâraie, pentru a rămâne veşnic în ele, iar aceasta este mare izbândă.",
  "Însă pe acela care nu este supus lui Allah şi Trimisului Său şi calcă orânduielile Lui, îl va face [Allah] să intre în Foc, rămânând veşnic în el şi el va avea parte de chinuri înjositoare.",
  "Împotriva acelora care preacurvesc dintre muierile voastre[1], chemaţi să facă mărturie patru dintre voi. Iar de au mărturisit, atunci ţineţi‑le închise în case până la moarte[2] sau Allah va porunci pentru ele altă cale[3].",
  "Pe cei doi dintre voi [bărbaţi sau femei] care se împreună între ei[1] pedepsiţi‑i cu asprime. Dar dacă ei se căiesc şi se îndreaptă, atunci lăsaţi‑i în pace, căci Allah rămâne Primitor al căinţei şi Îndurător.",
  "Însă Allah primeşte doar căinţa acelora care săvârşesc răul întru neştiinţă, dar se căiesc de îndată. Pe aceia Allah îi iartă, căci Allah este Atoateştiutor, Înţelept [‘Alim, Hakim].",
  "Însă iertare nu este pentru aceia care săvârşesc fapte rele până în clipa când moartea se iveşte la unul dintre ei şi atunci el strigă „M‑am căit acum!” şi nici pentru aceia care mor necredincioşi. Pentru aceia Noi am pregătit chin dureros.",
  "O, voi cei care credeţi! Nu vă este îngăduit să moşteniţi femei în pofida voinţei lor[1] şi nici să le opriţi să se căsătorească [din nou] cu alţii, ca să le luaţi o parte din ce le‑aţi dat [ca zestre], decât dacă ele au săvârşit un păcat învederat, ci purtaţi‑vă cu ele după cuviinţă! Iar dacă nu vă este pe plac, se poate să nu vă fie pe plac un lucru pe care Allah l‑a pregătit [să vă aducă] un mare bine.",
  "Dacă vreţi să schimbaţi o soţie cu altă soţie [prin divorţ] şi i‑aţi dat uneia dintre ele un qintal[1], nu luaţi nimic din el înapoi. Oare [voiţi voi să‑l] luaţi înapoi cu clevetire şi cu păcat învederat?!",
  "Cum să‑l luaţi înapoi după ce v‑aţi bucurat împreună şi ele au primit de la voi legământ sfânt?",
  "Nu vă însuraţi cu muierile cu care au fost însuraţi părinţii voştri[1] – doar dacă s‑au petrecut mai înainte – căci aceasta este o josnicie şi un păcat cumplit! Şi ce cale rea este această [căsătorie]!",
  "Vă sunt oprite [pentru căsătorie] mamele voastre, fiicele voastre, surorile voastre, mătuşile voastre după tată, mătuşile voastre după mamă, fiicele fratelui, fiicele surorii, doicile voastre care v‑au alăptat, surorile voastre după doică, mamele nevestelor voastre, fiicele vitrege de la muierile voastre, la care aţi intrat[1] – dar dacă nu aţi intrat încă la ele, atunci nu este păcat pentru voi – nevestele fiilor voştri din mădularele voastre, precum şi două surori deodată[2], doar dacă s‑a petrecut mai înainte[3] – căci Allah este Iertător, Îndurător [Ghafur, Rahim],",
  "[Asemenea, vă este oprit să luaţi] femeile căsătorite, afară de acelea care se află sub stăpânirea dreptei voastre[1]. Aceasta este porunca lui Allah pentru voi! Şi vă este îngăduit în afară de acestea, să căutaţi [de soţii], după averile voastre, prin căsătorie, fără să preacurviţi. Iar acelora cu care vă bucuraţi, [căsătorindu‑vă cu ele], daţi‑le zestrea lor, ca o datorie. Şi nu este nici un păcat pentru voi, dacă aţi încheiat un legământ între voi, după stabilirea zestrei, căci Allah este Atoateştiutor, Înţelept [‘Alim, Hakim].",
  "Acela dintre voi care nu are mijloace necesare să se însoare cu muieri slobode[1] şi credincioase poate [să‑şi ia de nevastă una] din fetele voastre credincioase aflate sub dreapta voastră, căci Allah cunoaşte prea bine credinţa voastră, căci sunteţi şi unii şi alţii [de aceeaşi religie]. Luaţi‑le de neveste cu voia stăpânilor lor şi daţi‑le zestrea lor, după cuviinţă, dar ele să fie virtuoase, să nu fie destrăbălate şi să nu fi avut ibovnici. Iar dacă s‑au măritat şi apoi preacurvesc, atunci ele să primească jumătate din pedeapsa cuvenită muierilor slobode. Aceasta este îngăduită pentru acela care se teme de păcat. Dar să fiţi răbdători e şi mai bine pentru voi[2], căci Allah este Iertător, Îndurător [Ghafur, Rahim].",
  "Allah voieşte să vă facă vouă limpezi [poruncile Sale] şi să vă arate rânduielile acelora de dinainte de voi [cei bine călăuziţi] şi El vă iartă pe voi. Şi Allah este Atoateştiutor, Înţelept [‘Alim, Hakim].",
  "Şi Allah voieşte să vă ierte pe voi, în vreme ce aceia, care ur‑mează poftele lor, râvnesc ca voi să vă abateţi cât mai mult [de la El].",
  "Allah voieşte să vă uşureze [datorinţele,] căci omul a fost creat slab.",
  "O, voi cei care credeţi! Nu vă mâncaţi averile voastre unii altora pe nedrept, doar dacă este un negoţ [legal], cu bună învoială între voi! Şi nu vă ucideţi voi înşivă![1] Allah este Îndurător [Rahim] cu voi!",
  "Însă cel care săvârşeşte aceasta prin necumpătare şi fărădelege, pe acela Noi îl vom face să ardă în Foc, căci pentru Allah aceasta este un lucru uşor!",
  "De vă veţi feri de păcatele mari, care vă sunt oprite, vă vom ierta pentru faptele voastre rele [mărunte] şi vă vom lăsa să intraţi într‑un loc nobil[1].",
  "Nu râvniţi la ceea ce Allah a dăruit [cu harul Său] unora dintre voi mai mult decât altora. Bărbaţii vor avea parte de ceea ce au agonisit şi femeile vor avea parte de ceea ce au agonisit. Deci rugaţi‑vă lui Allah pentru harul Său, căci Allah pe toate le ştie.",
  "Tuturor le‑am dat moştenitori, pentru ceea ce le lasă părinţii şi rudele apropiate. Şi acelora cu care aţi împreunat mâinile voastre drepte[1], daţi‑le partea lor [din moştenire][2], căci Allah este la toate Martor.",
  "Bărbaţii sunt proteguitori ai muierilor, datorită calităţilor deosebite cu care i‑a dăruit Allah şi datorită cheltuielilor pe care le fac din bunurile lor. Iar cele evlavioase [dintre femei] sunt ascultătoare şi păzitoare [ale celor care trebuiesc păzite] în absenţa [soţilor lor][1], pe care şi Allah le păzeşte. Pe acelea de a căror neascultare vă temeţi, povăţuiţi‑le, părăsiţi‑le în paturi şi loviţi‑le![2] Dar dacă ele [revin şi] ascultă de voi, atunci nu mai căutaţi pricină împotriva lor. Allah este Cel mai Înalt, Măreţ [‘Aliyy, Kabir][3].",
  "Dacă vă temeţi de o pricină între ei doi [cei doi soţi], atunci trimiteţi un arbitru din neamul lui şi un arbitru din neamul ei. Dacă voiesc ei [arbitrii] împăcarea, Allah va readuce înţelegerea între ei [cei doi soţi]. Allah este Atoateştiutor, Bineştiutor [‘Alim, Khabir].",
  "Adoraţi‑L pe Allah şi nu‑I asociaţi Lui nimic! Purtaţi‑vă bine cu părinţii, cu rudele, cu orfanii, cu sărmanii, cu vecinul apropiat[1] ş i c u v ecinul s trăin[2], cu tovarăşul de alături, cu călătorul de pe drum şi cu cei stăpâniţi de mâinile voastre drepte[3], căci Allah nu‑i iubeşte pe cel trufaş şi pe cel lăudăros!",
  "Acelora care sunt zgârciţi şi‑i îndeamnă pe oameni la zgârcenie şi ascund ceea ce le‑a dăruit Allah din harul Său, le‑am pregătit necredincioşilor osândă umilitoare.",
  "Şi aceia care cheltuiesc banii lor [fac milostenie] numai ca să‑i vadă oamenii şi nu cred în Allah şi nici în Ziua de Apoi. Iar acela căruia Şeitan îi este tovarăş, rău tovarăş are el!",
  "Şi ce vină li s‑ar putea aduce, dacă ar crede în Allah şi în Ziua de Apoi şi ar face milostenii din ceea ce le‑a dăruit Allah? Allah este Atoateştiutor [‘Alim] cu privire la ei!",
  "Allah nu este nedrept [faţă de nimeni], nici cât greutatea unui grăunte de praf, iar dacă este o binefacere, El o înmulţeşte şi dă din partea Sa răsplată mare.",
  "Şi cum le va fi [celor nedrepţi] când vom aduce din fiecare comunitate un martor şi te vom aduce pe tine, [Muhammed], martor împotriva acestora?![1]",
  "În ziua aceea, vor dori aceia care nu au crezut şi nu i‑au dat ascultare Trimisului să fie pământul întins peste ei şi ei nu vor putea să ascundă de Allah nici un cuvânt!",
  "O, voi cei care credeţi! Nu vă apropiaţi de Rugăciune [As‑Salat] atunci când sunteţi beţi[1], ca să ştiţi ce spuneţi [lui Allah], nici atunci când sunteţi necurăţaţi – doar dacă sunteţi călători pe drum – până ce nu vă veţi curăţa![2] Iar dacă sunteţi bolnavi sau în călătorie, ori dacă unul dintre voi se întoarce din locul unde şi‑a făcut nevoile, sau aţi atins muierile[3] şi nu găsiţi apă, atunci căutaţi ţărână măruntă curată[4] şi treceţi‑vă palmele peste faţă şi peste mâini, căci Allah este Îngăduitor, Iertător [‘Afuww, Ghafur].",
  "Nu i‑ai văzut, [o, Muhammed,] pe aceia cărora li s‑a dat o parte din Carte, cum cumpără ei rătăcirea şi voiesc ca şi voi să rătăciţi de la drumul [drept]?",
  "Însă Allah îi cunoaşte mai bine pe duşmanii voştri şi Allah este de ajuns ca Ocrotitor şi Allah este de ajuns ca Ajutor.",
  "Printre cei care au îmbrăţişat iudaismul, sunt unii care schimonosesc sensurile cuvintelor şi zic: „Am auzit şi nu ne‑am supus!” şi „Ascultă, dar să nu auzi!” şi Ra’i‑na!”[1], stâlcindu‑şi limbile lor şi vătămând religia. Dacă, dimpotrivă, ei ar zice: „Am auzit şi ne‑am supus!” şi „Ascultă!” şi „Priveşte la noi”, ar fi mai bine pentru ei şi mai drept. Dar Allah i‑a blestemat din pricina necredinţei lor şi nu cred decât puţini [dintre ei][2].",
  "O, voi cei cărora vi s‑a dăruit Cartea! Credeţi în ceea ce am pogorât Noi, întărind ceea ce voi aveaţi deja, înainte ca Noi să mutilăm chipuri şi să le întoarcem pe dosurile lor[1] sau să‑i blestemăm aşa cum i‑am blestemat şi pe oamenii Sabatului[2], căci porunca lui Allah este [întotdeauna] împlinită!",
  "Allah nu iartă să I se facă vreun părtaş. Afară de aceasta, El iartă cui voieşte. Iar acela care pune în rând cu Allah un părtaş, născoceşte un mare păcat!",
  "Nu i‑ai văzut pe aceia care se laudă că sunt evlavioşi? Însă numai Allah este Acela care socoteşte a fi evlavios pe cine voieşte El şi nu vor fi nedreptăţiţi [la răsplată] nici cât un firicel.[1]",
  "Priveşte cum născocesc ei minciuni punându‑le pe seama lui Allah! Şi aceasta este îndeajuns un păcat vădit.",
  "Nu i‑ai văzut pe aceia cărora le‑a fost dată o parte din Carte?[1] Ei cred în Jibt[2] ş i î n Taghut[3] şi zic celor care nu cred[4]: „Aceştia sunt mai bine călăuziţi pe drum decât cei care cred!”[5]",
  "Aceştia sunt cei pe care i‑a blestemat Allah, iar celui pe care Allah l‑a blestemat nu‑i vei afla [în veci] ajutor.",
  "Oare au ei parte de stăpânie?! Atunci nu dau ei oamenilor nici măcar cât punctul de pe sâmburele de curmală[1]!",
  "Îi pizmuiesc ei pe oameni[1] pentru ceea ce El le‑a dat cu harul Său? Or Noi i‑am dat neamului lui Avraam Cartea şi Înţelepciunea şi le‑am dat lor o mare împărăţie[2]!",
  "Unii dintre ei au crezut în El, alţii s‑au lepădat de El şi focul Gheenei le va fi de ajuns!",
  "Cei ce nu cred în Versetele Noastre[1], pe aceia îi vom lăsa să ardă în Foc şi de fiecare dată când pieile lor se vor coace, le vom schimba cu alte piei, ca să guste chinul! Allah este Puternic [şi] Înţelept [‘Aziz, Hakim]!",
  "Însă pe aceia care cred şi săvârşesc fapte bune îi vom conduce în grădini pe sub care curg pâraie. În ele vor fi veşnic sălăşluitori şi vor avea în ele soaţe curăţite. Şi îi vom conduce pe ei la umbră deasă.",
  "Allah vă porunceşte să daţi înapoi stăpânilor lor lucrurile încredinţate, iar dacă judecaţi între oameni, să judecaţi cu dreptate! Cât de minunat este acest lucru la care vă povăţuieşte Allah! Allah este Cel care Aude Totul [şi] Cel care Vede Totul [Sami’, Basir]!porunceşte să daţi înapoi stăpânilor lor lucrurile încredinţate, iar dacă judecaţi între oameni, să judecaţi cu dreptate! Cât de minunat este acest lucru la care vă povăţuieşte Allah! Allah este Cel care Aude Totul [şi] Cel care Vede Totul [Sami’, Basir]!",
  "O, voi cei care credeţi! Fiţi cu supunere faţă de Allah şi fiţi cu supunere [ascultare] faţă de Trimisul Său şi faţă de diriguitorii voştri[1]! Apoi, dacă aveţi neînţelegeri într‑o chestiune, aduceţi‑o [întru judecare] la Allah şi la Trimis, dacă voi credeţi în Allah şi în Ziua de Apoi! Aceasta este mai bine şi cu mai bune urmări.",
  "Nu i‑ai văzut pe aceia care pretind că ei cred în ceea ce ţi s‑a trimis ţie, [Muhammed,] şi în ceea ce s‑a trimis mai înainte de tine? Ei voiesc să‑l ia ca judecător pe Taghut, cu toate că li s‑a poruncit să nu creadă în el. Dar Şeitan voieşte să‑i împingă pe ei în lungă rătăcire.",
  "Iar dacă li se zice lor: „Veniţi spre ceea ce a trimis Allah şi spre Trimis!”, îi vei vedea pe făţarnici cum se întorc, îndepărtându‑se de tine.",
  "Însă cum va fi dacă îi va lovi o nenorocire pentru ceea ce au făcut mai înainte mâinile lor?! Atunci ei vor veni spre tine şi vor jura pe Allah: „Noi nu am voit decât bine şi împăcare!”.",
  "Aceştia sunt cei despre care ştie Allah ce se află în inimile lor. Deci depărtează‑te de ei, povăţuieşte‑i pe ei şi spune‑le lor – în privinţa lor – vorbe convingătoare.",
  "Noi nu trimitem nici un trimis, decât pentru a i se da ascultare, cu voia lui Allah. Şi dacă, după ce au fost ei nedrepţi cu propriile lor suflete, vor veni ei la tine şi se vor ruga de iertare lui Allah şi se va ruga pentru iertarea lor şi Trimisul, îl vor afla ei pe Allah Iertător, Îndurător [Tawwab, Rahim].",
  "Însă, nu! [Jur] pe Domnul Tău! Nu vor crede ei [cu adevărat] până ce nu te vor lua pe tine ca judecător pentru cele care se iscă între ei şi nu vor mai afla în sufletele lor temere faţă de ceea ce tu ai hotărât şi nu se vor supune cu desăvârşită supunere [hotărârii tale].",
  "Dacă Noi le‑am fi poruncit: „Omorâţi‑vă voi înşivă!” sau „Ieşiţi din căminele voastre!”, nu ar fi făcut‑o decât puţini dintre ei. Dar dacă ei le‑ar fi făcut pe cele la care au fost îndemnaţi, ar fi fost mai bine pentru ei şi ar fi mai statornică [credinţa lor].",
  "Şi atunci Noi le‑am fi dat din partea Noastră răsplată mare.",
  "Şi i‑am fi călăuzit Noi pe un drum drept.[1]",
  "Cei care se supun lui Allah şi Trimisului, aceia vor fi împreună cu cei pe care i‑a binecuvântat Allah cu harul Său, ca şi profeţii, adevăraţii evlavioşi, martirii şi cei pioşi. Şi ce buni tovarăşi vor fi aceştia![1]",
  "Acest har este de la Allah şi Allah este de ajuns ca Atoateştiutor [‘Alim]!",
  "O, voi cei care credeţi! Luaţi seama şi purcedeţi [la luptă] în grupuri sau purcedeţi [la luptă] cu toţii deodată!",
  "Printre voi este unul care rămâne în urmă [când se purcede la luptă] şi dacă asupra voastră se abate o nenorocire, zice el: „Allah s‑a îndurat de mine cu harul Lui, căci nu am fost de faţă împreună cu ei!”",
  "Dar dacă asupra voastră coboară harul lui Allah, atunci el va zice, ca şi când între voi şi între el nu ar fi fost nici o prietenie: „Ce păcat că nu am fost laolaltă cu ei, căci aş fi câştigat mare izbândă!”.",
  "Să lupte, aşadar, pe calea lui Allah aceia care dau viaţa lumească de acum pentru Viaţa de Apoi! Iar aceluia care luptă pe calea lui Allah, de va fi ucis sau de va birui, Noi îi vom da mare răsplată!",
  "Şi ce este cu voi de nu luptaţi pe calea lui Allah, şi pentru bărbaţii, muierile şi copiii slabi care zic: „Doamne! Scoate‑ne pe noi din cetatea asta cu neam nelegiuit şi dă‑ne nouă din partea Ta un ocrotitor şi dă‑ne nouă din partea Ta un ajutor!”.",
  "Cei care cred, luptă pe calea lui Allah, iar cei care nu cred, luptă pe calea lui Taghut.[1] Aşadar, luptaţi împotriva aliaţilor lui Şeitan, căci vicleşugul lui Şeitan este, neîndoielnic, slab!",
  "Nu i‑ai văzut pe aceia cărora li s‑a zis: „Reţineţi‑vă mâinile voastre [de la luptă], pliniţi Rugăciunea [As‑Salat] şi achitaţi Dania [Az‑Zakat]!”? Apoi, când li s‑a poruncit lupta, o parte dintre ei au ajuns să se teamă de oameni, ca şi când ar fi încercat teama de Allah sau o teamă chiar mai puternică şi au zis: „Doamne, de ce ne‑ai poruncit nouă lupta? De ce nu ne‑ai mai păsuit până la un termen apropiat?” Spune: „Plăcerea acestei lumi este mică, iar Lumea de Apoi este mai bună pentru cei care se tem [de Allah] şi [acolo] nu veţi fi nedreptăţiţi nici cât un firicel!”[1]",
  "Oriunde aţi fi, moartea vă va ajunge, chiar de‑aţi fi în turnuri semeţe. Dacă au parte de bine, ei zic: „Aceasta este de la Allah!”, iar dacă îi loveşte un rău, ei zic: „Aceasta este de la tine, [Muhammed]!” Spune: „Toate sunt din partea lui Allah!”. Dar ce este cu oamenii aceştia că nu înţeleg ei aproape nici o vorbă?",
  "Binele de care ai parte îţi vine de la Allah, iar răul care te loveşte îţi vine de la tine însuţi. Noi te‑am trimis ca Vestitor [trimis, profet] pentru oameni. Iar Allah este de ajuns ca martor!",
  "Cel ce se supune Trimisului se supune, neîndoielnic, şi lui Allah. Cât despre cei care întorc spatele, Noi nu te‑am trimis să fii peste ei păzitor!",
  "Ei zic: „Supunere!”. Dar de îndată ce au ieşit de la tine, o parte dintre ei născocesc noaptea [în gând, pe ascuns] cu totul altceva decât ceea ce ai spus. Allah scrie ceea ce născocesc ei noaptea [în gând, pe ascuns]. Îndepărtează‑te de ei şi încrede‑te în Allah! Şi Allah este de ajuns ca protector!",
  "Oare nu cugetă ei la Coran? Dacă ar fi el de la altcineva decât de la Allah, ar găsi în el multe nepotriviri!",
  "Când vine la ei o ştire de linişte sau de spaimă, ei o răspândesc de îndată. Dacă însă ei ar împărtăşi‑o Trimisului sau cârmuitorilor lor, aceia dintre ei, care caută să fie dumiriţi, ar afla [adevărul]. Iar de n‑ar fi harul lui Allah asupra voastră şi îndurarea Lui, l‑aţi urma pe Şeitan, afară de puţini [dintre voi].",
  "Luptă‑te pe calea lui Allah – tu nu eşti răspunzător decât pentru tine! – şi îndeamnă‑i pe dreptcredincioşi [la luptă]! Poate că Allah va opri răul celor care nu cred, căci Allah este mai de temut în forţă şi mai aspru în pedeapsă.",
  "Cel care face o bună mijlocire [într‑o chestiune] va avea şi el o parte din ea, iar cel care face o rea mijlocire, asemenea va avea parte din răspunderea [pentru ea], căci Allah este cu putere peste toate [Al‑Muqit].",
  "Dacă vi se dă bineţe, răspundeţi cu bineţe încă şi mai frumos sau [cel puţin] răspundeţi![1] Allah este Atoatesocotitor [Hasib].",
  "Allah! Nu există altă divinitate în afară de El! El [jură că] vă va aduna în Ziua Învierii, neîndoielnic, căci cine este mai adevărat decât Allah în ceea ce se spune?",
  "De ce sunteţi despărţiţi în două grupuri în privinţa făţarnicilor[1], când Allah i‑a întors [la necredinţă] pentru ceea ce au dobândit ei? Voiţi voi să‑i călăuziţi pe drumul cel drept pe aceia pe care Allah i‑a împins la rătăcire? Pentru acela pe care Allah l‑a dus la rătăcire nu poţi afla drum [de întoarcere]!",
  "Ei ar vrea ca voi să nu credeţi, aşa cum nici ei nu cred, astfel încât să fiţi deopotrivă. Nu vă luaţi dintre ei părtaşi, până ce ei nu vor purcede pe calea lui Allah! Dar dacă ei întorc spatele, prindeţi‑i şi omorâţi‑i, oriunde‑i veţi afla! Şi nu vă faceţi dintre ei nici părtaş, nici ajutor,",
  "Afară de aceia care se unesc la un neam cu care voi aveţi un legământ sau vin la voi cu piepturile prea strânse pentru ca să mai lupte împotriva voastră sau ca să mai lupte împotriva neamului lor. De‑ar fi voit Allah, le‑ar fi dat putere asupra voastră atunci când s‑ar fi războit cu voi. Dar dacă se depărtează ei de voi şi nu luptă împotriva voastră şi vă arată supunere, Allah nu vă mai dă vouă cale împotriva lor.[1]",
  "Veţi găsi pe alţii care vor voi să aibă încrederea voastră şi să aibă şi încrederea neamului lor. De fiecare dată când vor fi îndemnaţi la ispită, ei se vor lăsa împinşi spre ea. Dacă însă nu vor sta departe de voi şi nu vă vor arăta supunere şi nu vor opri mâinile lor [de la lupta împotriva voastră], atunci prindeţi‑i şi omorâţi‑i, oriunde i‑aţi afla! Asupra acestora Noi vă dăm dovadă sigură.",
  "Nu se cade ca un dreptcredincios să omoare un alt dreptcredincios, decât [dacă se întâmplă] din greşeală. Cel care omoară un dreptcredincios din greşeală, trebuie să slobozească un rob credincios şi să dea un preţ de sânge[1] familiei lui, afară dacă aceasta îl iartă, în semn de milostenie. Dacă [cel omorât] este dintr‑un neam duşman vouă, dar el este dreptcredincios, atunci trebuie să slobozească un rob credincios. Dacă este însă dintr‑un neam de care sunteţi legaţi printr‑un legământ, atunci trebuie un preţ de sânge dat familiei lui şi slobozit un rob credincios. Cel ce nu găseşte [robul pentru slobozire] trebuie să postească două luni, una după alta [fără întrerupere], căutând îndurare de la Allah. Allah este Atoateştiutor şi Înţelept [‘Alim, Hakim][2].",
  "Cel care omoară un dreptcredincios precugetat, răsplata îi va fi Gheena, în care va rămâne veşnic, Allah se va mânia pe el, îl va blestema şi‑i va pregăti lui chin mare.",
  "O, voi cei care credeţi! Dacă purcedeţi [la luptă] pe calea lui Allah, luaţi bine seama şi nu spuneţi aceluia care vă dă vouă bineţe [cu Es‑selamu ’aleikum]: „Tu nu eşti credincios!”, râvnind voi la bunurile acestei vieţi lumeşti, căci Allah are prăzi multe. Aşa aţi fost voi mai înainte, dar Allah v‑a binecuvântat cu harul Lui. Deci luaţi bine seama, căci Allah este bine ştiutor a ceea ce faceţi voi!",
  "Nu sunt egali dreptcredincioşii care rămân în casele lor – afară de cei care au un beteşug – cu cei care luptă pe calea lui Allah, cu bunurile şi cu sufletele lor. Allah vine cu mai mult har asupra celor care luptă cu bunurile şi cu sufletele lor decât asupra celor care rămân în casele lor [din pricina unui beteşug]. Tuturor le‑a făgăduit Allah cea mai bună răsplată, însă Allah vine cu mai mult har asupra celor care luptă decât asupra celor care rămân în casele lor şi cu mare răsplată,",
  "Trepte din partea Sa, cu „Sfârşitul acestei lumi este mai neînsemnat pentru Allah decât omorârea unui bărbat credincios”. iertare şi îndurare, căci Allah este Iertător, Îndurător [Ghafur, Rahim].",
  "Îngerii, când iau sufletele celor care au fost nedrepţi cu ei înşişi, le zic lor: „Ce aţi făcut voi [pentru credinţa voastră]?” Şi răspund ei: „Noi am fost slăbiţi pe pământ!”[1] Şi le zic [îngerii]: „Nu a fost pământul lui Allah destul de larg pentru ca voi să purcedeţi în lume?” Adăpostul acestora este Gheena şi ce soartă rea!",
  "Afară de cei neputincioşi dintre bărbaţi, de femei şi copii, care nu sunt în stare să se descurce şi nu găsesc nici o cale,",
  "Pe aceştia poate că o să‑i ierte Allah, căci Allah este Îndurător, Iertător [‘Afuww, Ghafur].",
  "Şi cine pribegeşte pe calea lui Allah, va afla pe pământ multe [adăposturi] şi bogăţie. Şi cel ce iese din casa sa[1], ca să purceadă către Allah şi Trimisul Său[2], şi apoi îl va ajunge moartea, răsplata lui se află la Allah, căci Allah este Iertător, Îndurător [Ghafur, Rahim].[3]",
  "Iar dacă purcedeţi spre alt pământ, nu va fi un păcat pentru voi de veţi scurta Rugăciunea [As‑Salat], dacă vă temeţi că cei care nu cred vă vor pricinui vreun rău, căci necredincioşii vă sunt duşmani învederaţi.",
  "Iar atunci când tu, [Muhammed,] te vei afla printre ei [în timpul luptei] şi vei conduce Rugăciunea lor [As‑Salat], o parte dintre ei să stea împreună cu tine şi să‑şi păstreze armele lor. Apoi, după o prosternare, să treacă în spatele vostru şi să vină celălalt grup, al celor care nu şi‑au făcut Rugăciunea, ca să‑şi facă Rugăciunea împreună cu tine, dar să fie cu băgare de seamă şi să‑şi ţină armele. Cei care nu cred voiesc ca voi să vă neglijaţi armele şi lucrurile voastre, pentru ca să se năpustească asupra voastră deodată. Nu săvârşiţi nici un păcat dacă, stânjeniţi de ploaie sau bolnavi, puneţi armele voastre jos, dar fiţi cu băgare de seamă! Allah a pregătit pentru necredincioşi osândă înjositoare.",
  "Dacă aţi împlinit Rugăciunea [As‑Salat], pomeniţi numele lui Allah, stând în picioare, aşezaţi sau întinşi pe o parte! Dar când sunteţi în pace, atunci împliniţi Rugăciunea [As‑Salat] [în întregime], căci Rugăciunea [As‑Salat] este orânduită pentru dreptcredincioşi la timpuri hotărâte!",
  "Nu slăbiţi urmărirea oamenilor [necredincioşi], chiar dacă suferiţi, căci ei suferă la fel cum suferiţi voi, dar voi nădăjduiţi de la Allah ceea ce ei nu nădăjduiesc! Şi Allah este Atoateştiutor [şi] Înţelept [‘Alim, Hakim].",
  "Noi ţi‑am trimis Cartea cu Adevărul, ca să judeci între oameni aşa cum ţi‑a arătat Allah. Şi nu fi apărător al celor haini!",
  "Şi cere‑I iertare lui Allah, căci Allah este Iertător, Îndurător [Ghafur, Rahim]!",
  "Şi nu te certa în folosul acelora care se hainesc pe ei înşişi! Allah nu‑l iubeşte pe cel care este hain şi păcătos![1]",
  "Ei încearcă să se ascundă de oameni, dar ei nu se pot ascunde de Allah, căci El este cu ei atunci când născocesc în timpul nopţii vorbe ce Lui nu‑I plac şi Allah este ştiutor a toate câte se fac.",
  "Iată că voi le‑aţi luat apărarea în această lume. Dar cine le va lua apărarea înaintea lui Allah în Ziua Învierii sau cine le va fi lor ocrotitor?",
  "Acela care săvârşeşte un rău sau este nedrept cu sine însuşi iar apoi se roagă lui Allah de iertare, acela Îl va afla pe Allah Iertător, Îndurător [Ghafur, Rahim].",
  "Acela care dobândeşte un păcat îl dobândeşte numai împotriva sa, iar Allah este Atoateştiutor [şi] Înţelept [‘Alim, Hakim].",
  "Iar acela care dobândeşte o greşeală sau un păcat şi apoi îl pune pe seama unui nevinovat, acela s‑a încărcat cu nedreptate şi cu păcat vădit.",
  "De n‑ar fi fost harul lui Allah asupra ta, [Muhammed], şi îndurarea Lui, ar fi cercat o parte dintre ei să te împingă să rătăceşti [drumul][1], dar ei nu se împing la rătăcire decât pe ei înşişi şi nu vor putea să‑ţi aducă daună întru nimic. Iar Allah a pogorât asupra ta Cartea şi Înţelepciunea[2], te‑a învăţat ceea ce nu ştiai şi harul lui Allah asupra ta a fost nemăsurat.",
  "Nu este nimic bun în cea mai mare parte a vorbelor lor tainice, în afara acelora care poruncesc milostenia, fapta bună şi împăcarea între oameni. Iar aceluia care face aceasta, căutând mulţumirea lui Allah, îi vom dărui mare răsplată.",
  "Însă pe acela care se împotriveşte Trimisului, după ce i s‑a arătat lui calea cea dreaptă, şi care urmează un alt drum decât cel al dreptcredincioşilor, îl vom pune Noi împreună cu aceia cu care s‑a aliat, şi‑l vom lăsa să ardă în Gheena. Şi ce rea menire [este aceasta]!",
  "Allah nu iartă să I se facă semeni, dar iartă orice, în afară de aceasta, celui care voieşte El. Acela care îi face lui Allah semeni, acela s‑a rătăcit departe!",
  "Nu adoră în locul Lui[1] d ecât n işte f ăpturi f emeieşti[2] şi nu adoră decât un şeitan răzvrătit.",
  "Allah l‑a blestemat [pe Şeitan], iar el a zis: „Voi să iau o parte anumită din robii Tăi,",
  "Îi voi duce întru rătăcire, le voi da speranţe deşarte, le voi porunci, şi ei vor tăia urechile dobitoacelor[1] şi le voi porunci să schimbe creaţia lui Allah”. Dar acela care‑l ia pe Şeitan ca aliat, în locul lui Allah, va avea parte de pierdere vădită.",
  "El le face făgăduinţe şi le dă speranţe amăgitoare, căci Şeitan nu le făgăduieşte decât himere.",
  "Adăpostul acestora va fi Gheena şi nu vor afla de ea scăpare.",
  "Cât despre aceia care cred şi plinesc fapte bune, pe ei îi vom face să intre în Grădini pe sub care curg pâraie, în care vor rămâne veşnic. Făgăduinţa lui Allah este adevăr. Şi cine spune vorbe mai adevărate decât Allah?!",
  "Nu este după dorinţele voastre, nici după dorinţele oamenilor Scripturii. Cine face un rău va fi răsplătit pentru el şi nu va găsi în sprijinul său, împotriva lui Allah, nici un aliat şi nici un ajutor.[1]",
  "Oricine face fapte bune, bărbat sau femeie – credincios fiind[1] – aceia vor intra în Rai şi nu vor fi nedreptăţiţi nici cât un punct[2].",
  "Şi cine are credinţă mai bună decât acela care se supune lui Allah şi plineşte fapte bune, urmând religia lui Avraam[1] cel drept întru credinţă? Şi Allah l‑a primit pe Avraam ca ales.",
  "Ale lui Allah sunt cele din ceruri şi cele de pre pământ. Şi Allah este Atotcuprinzător.[1]",
  "Ei îţi cer sfatul în privinţa muierilor. Spune: „Allah vă stabileşte rânduieli în privinţa lor şi vă este vestit în Carte despre orfelinele, cărora nu le daţi ceea ce le‑a fost prescris şi pe care voiţi să le luaţi în căsătorie[1], precum şi despre copiii încă mici”.[2] Şi să fiţi cu dreptate faţă de orfani, căci Allah este Ştiutor al binelui pe care voi îl faceţi!",
  "Dacă o femeie se teme de nepăsarea sau îndepărtarea[1] bărbatului ei, atunci nici o vină nu va fi asupra lor dacă ajung la o împăcare, căci împăcarea este mai bună, iar sufletele sunt înclinate spre zgârcenie. Dar, dacă vă purtaţi bine şi vă temeţi [de Allah], Allah este Bineştiutor [Khabir] a ceea ce faceţi voi.[2]",
  "Nu veţi putea să vă purtaţi întocmai la fel cu [toate] soaţele, chiar dacă aţi voi cu tot dinadinsul. Dar nu vă întoarceţi cu totul [către vreuna dintre ele], lăsând‑o [pe cealaltă] ca atârnată![1] Însă dacă îndreptaţi aceasta şi vă temeţi, Allah este Iertător, Îndurător [Ghafur, Rahim].",
  "Iar dacă cei doi se despart[1], atunci Allah poate să‑i înzestreze pe amândoi cu dărnicia Sa. Şi Allah este Cel cu Har Nemărginit [şi] Înţelept [Wasi’, Hakim].",
  "Ale lui Allah sunt toate cele din ceruri şi de pre pământ. Noi le‑am poruncit celor cărora le‑a fost dată Cartea înaintea voastră, precum şi vouă: „Fiţi cu frică de Allah!”. Iar dacă voi nu credeţi, [aceasta nu‑I va aduce prejudicii lui Allah, căci] ale lui Allah sunt cele din ceruri şi de pre pământ şi Allah este Înstărit [şi] Vrednic de Laudă [Ghaniyy, Hamid].",
  "Ale lui Allah sunt cele din ceruri şi de pre pământ şi Allah este de ajuns ca Ocrotitor [Wakil].",
  "Dacă El ar voi, v‑ar lua – o, oameni! – şi ar aduce alţii [în locul vostru], căci Allah are putere să facă aceasta.",
  "Dacă voieşte cineva răsplată în lumea aceasta, la Allah se află răsplata şi pentru această lume şi pentru Lumea de Apoi, căci Allah este Cel care Aude Totul [şi] Cel care Vede Totul [Sami’, Basir].",
  "O, voi cei care credeţi! Fiţi făptuitori neclintiţi ai dreptăţii, martori înaintea lui Allah, chiar împotriva voastră, împotriva părinţilor şi rudelor voastre – fie bogat sau sărac – căci Allah cunoaşte cel mai bine ce este spre binele lor! Nu urmaţi poftei, ca să nu vă abateţi [de la dreptate]! Iar dacă voi faceţi o mărturie mincinoasă sau vă sustrageţi, [să ştiţi că] Allah este Bineştiutor a ceea ce faceţi [Khabir]!",
  "O, voi cei care credeţi! Fiţi cu credinţă neclintită în Allah şi în Trimisul Său, în Cartea pe care a pogorât‑o asupra Trimisului Său şi în Cartea pe care a pogorât‑o mai înainte[1]! Cel care nu crede în Allah, în îngerii Săi, în Cărţile Sale, în trimişii Săi şi în Ziua de Apoi, acela pribegeşte în cea mai îndepărtată rătăcire.",
  "Pe aceia care cred, apoi nu mai cred, apoi iarăşi cred, apoi iarăşi nu mai cred, apoi sporesc în necredinţă, Allah nu‑i va ierta şi nu‑i va călăuzi pe o cale [dreaptă].",
  "Vesteşte‑le făţarnicilor că ei vor avea parte de un chin dureros;",
  "Cei ce‑şi fac din necredincioşi aliaţi în locul credincioşilor, oare aceştia caută putere la ei? Puterea se află numai la Allah, în întregime!",
  "El doară v‑a arătat [revelat] în Carte că dacă veţi auzi că versetele lui Allah sunt tăgăduite sau luate în derâdere[1], să nu staţi împreună cu ei decât dacă vor începe ei o altă discuţie, căci altcum, veţi fi asemenea lor. Allah îi va aduna pe făţarnici şi pe necredincioşi în Gheena, cu toţii.",
  "Cei care vă pândesc pe voi, atunci când aveţi parte de biruinţă zic ei: „Oare nu am fost noi împreună cu voi?”, iar dacă izbânda este de partea necredincioşilor, atunci ei zic: „Oare nu am fost noi mai tari decât voi şi nu v‑am apărat noi de credincioşi?”. Însă Allah va judeca între voi în Ziua Învierii şi niciodată Allah nu le va face necredincioşilor o cale [pentru a izbândi] asupra credincioşilor![1]",
  "Cei făţarnici încearcă să‑L înşele pe Allah, dar El întoarce înşelătoria lor [împotriva lor înşişi!] Când se ridică pentru Rugăciune [As‑Salat], se ridică ei cu lene, ca să fie văzuţi de oameni, şi nu pomenesc numele lui Allah decât foarte puţin.",
  "Ei sunt şovăitori întru aceasta[1], [nehotărându‑se] nici la aceştia, nici la aceştia. Şi pentru acela pe care Allah l‑a dus în rătăcire nu vei afla drum.[2]",
  "O, voi cei care credeţi! Nu‑i luaţi pe necredincioşi ca aliaţi în locul credincioşilor. Oare vreţi voi să‑I daţi lui Allah o dovadă desluşită împotriva voastră?!",
  "Cei făţarnici vor ajunge în fundul cel mai de jos al Iadului şi nu vei afla ajutor pentru ei,",
  "Afară de cei ce se căiesc, se îndreaptă, se leagă cu putere de Allah şi sunt sinceri în credinţa lor faţă de Allah. Aceştia vor fi laolaltă cu dreptcredincioşii[1], iar Allah le va dărui credincioşilor răsplată nemăsurată.",
  "Ce face Allah cu pedepsirea voastră, dacă mulţumiţi şi credeţi? Allah este Mulţumitor [şi] Atoateştiutor [Şaker, ‘Alim].",
  "Lui Allah nu‑I place rostirea de vorbe urâte în auzul lumii, doar dacă cineva este nedreptăţit.[1] Iar Allah este Cel care Aude Totul, Atoateştiutor [Sami’, ‘Alim].",
  "Dacă voi faceţi bine pe faţă sau într‑ascuns sau dacă iertaţi o faptă rea, Allah este Îndurător [şi] Atotputernic [‘Afuww, Qadir].",
  "Aceia care nu cred în Allah şi în trimişii Săi[1] şi vor să‑l separe pe Allah de trimişii Săi, zicând: „Noi credem în unii dintre ei[2], dar nu credem în alţii” şi voiesc să găsească un drum de mijloc,",
  "Aceia sunt în adevăr necredincioşi şi pentru cei necredincioşi am pregătit Noi osândă ruşinoasă.",
  "Acelora care cred în Allah şi în trimişii Săi şi nu fac deosebire între ei [între trimişi], acelora le vom dărui răsplata cuvenită lor, căci Allah este Iertător, Îndurător [Ghafur, Rahim].",
  "Oamenii Scripturii[1] îţi cer să le pogori o Scriptură din cer. Au cerut doară şi de la Moise chiar mai mult de atât, zicând: „Arată‑ni‑L nouă pe Allah, pe faţă!” Atunci i‑a pălit trăsnetul pentru nedreptatea lor. După aceea, au luat ei Viţelul [de aur, ca idol], cu toate că le veniseră lor semne vădite. Însă Noi i‑am iertat pentru aceasta şi l‑am dăruit pe Moise cu dovadă limpede.",
  "Şi am ridicat Noi deasupra lor Muntele Tor[1], când am încheiat legământ cu ei şi le‑am zis Noi: „Intraţi prin poartă, prosternându‑vă!”. Şi le‑am mai zis Noi: „Nu încălcaţi Sabatul!”. Şi am luat de la ei legământ straşnic.",
  "[Noi i‑am blestemat] din pricina încălcării legământului lor şi necredinţei lor în revelaţiile lui Allah şi uciderii de către ei a profeţilor pe nedrept[1] şi rostirii cuvintelor: „Inimile noastre sunt învelite”. În fapt, Allah le‑a pecetluit, pentru necredinţa lor, fiindcă ei nu cred decât foarte puţin[2].",
  "Şi din pricina necredinţei lor[1] şi a clevetirilor grele pe seama Mariei[2],",
  "Şi din pricina vorbelor lor: „Noi l‑am omorât pe Mesia Isus, fiul Mariei, trimisul lui Allah!”, în vreme ce ei nu l‑au omorât, nici nu l‑au răstignit pe cruce[1], ci a fost făcut [cineva] să semene cu el! Cei care au avut păreri diferite în privinţa lui [Isus], au fost în îndoială [în legătură cu moartea lui]; ei nu au avut cunoştinţă sigură despre ea [moartea lui], ci doar au urmat unor presupuneri. De bună seamă, nu l‑au omorât,",
  "Ci Allah l‑a înălţat la El. Iar Allah este Puternic şi Înţelept [‘Aziz, Hakim].",
  "Nu va fi nici unul dintre oamenii Cărţii care să nu creadă în el, înaintea morţii sale.[1] Iar în Ziua de Apoi, el[2] va fi martor împotriva lor.",
  "Şi din pricina ticăloşiilor celor care s‑au iudaizat[1], Noi le‑am oprit o parte dintre bunătăţile care le fuseseră îngăduite; şi din pricina închiderii de către ei a drumului lui Allah pentru mulţi [dintre oameni];",
  "Şi din pricina luării de către ei a cametei – măcar că le‑a fost oprită[1]; şi din pricina mâncării de către ei pe nedrept a averii oamenilor. Şi le‑am pregătit celor necredincioşi dintre ei[2] osândă dureroasă.",
  "Dar celor temeinici în ştiinţă dintre ei şi dreptcredincioşilor care cred în ce ţi s‑a trimis ţie şi în ceea ce s‑a trimis înainte de tine, precum şi acelora care îndeplinesc Rugăciunea [As‑Salat], plătesc Dania [Az‑Zakat] şi cred în Allah şi în Ziua de Apoi, acestora le vom dărui Noi răsplată nemăsurată.",
  "Noi ţi‑am revelat ţie după cum am revelat şi lui Noe şi profeţilor de după el, precum Le‑am revelat şi lui Avraam, Ismail, Isaac, Iacob şi seminţiilor şi lui Isus, Iov[1] şi lui Iona[2], Aaron[3] şi lui Solomon, şi i‑am dat lui David psalmii.",
  "Poveştile câtorva trimişi ţi le‑am spus Noi mai înainte, iar poveştile altor trimişi nu ţi le‑am spus, şi Allah i‑a vorbit într‑adevăr lui Moise",
  "[Şi a trimis] trimişi – vestitori[1] şi prevenitori[2] – pentru ca oamenii să nu mai aibă nici un fel de scuză faţă de Allah[3], după trimişi. Iar Allah este Puternic [şi] Înţelept [‘Aziz, Hakim][4].",
  "Allah va fi martor pentru ceea ce ţi‑a pogorât, căci l‑a pogorât [Coranul] în deplină cunoştinţă.[1] Şi îngerii vor face mărturie. Însă Allah este îndeajuns ca Martor [Şahid].",
  "Aceia care nu cred şi închid drumul lui Allah[1], pribegesc într‑o rătăcire îndepărtată.",
  "Pe aceia care nu cred şi sunt nedrepţi, Allah nu‑i va ierta nicidecum, nici nu‑i va călăuzi pe ei pe un drum,",
  "Afară de drumul Gheenei, în care vor sălăşlui veşnic, căci aceasta este [lucru] uşor pentru Allah.",
  "O, voi oameni! Trimisul v‑a adus vouă Adevărul de la Domnul vostru, deci credeţi şi va fi mai bine pentru voi! Şi chiar dacă tăgăduiţi [tot], sunt ale lui Allah cele din ceruri şi de pre pământ, iar Allah este Atoateştiutor [şi] Înţelept [‘Alim, Hakim].",
  "O, voi oameni ai Scripturii![1] Nu exageraţi în privinţa religiei voastre[2] şi nu spuneţi despre Allah decât adevărul! Mesia Isus, fiul Mariei, este trimisul lui Allah, cuvântul Său[3] pe care El l‑a transmis Mariei[4] şi un duh de la El[5]. Credeţi, aşadar, în Allah şi în trimişii Săi. Şi nu spuneţi „Trei!”.[6] Opriţi‑vă de la aceasta şi va fi mai bine pentru voi. Allah nu este decât un Dumnezeu Unic. Slavă Lui! Să aibă El un copil? Ale Lui [Allah] sunt cele din ceruri şi de pre pământ şi Allah este cel mai bun Ocrotitor [Wakil].",
  "Mesia nu se va dezice[1] niciodată de a‑i fi rob lui Allah şi nici îngerii apropiaţi, iar acela care se dezice de la slujirea Lui şi se arată trufaş îi va aduna la El laolaltă.[2]",
  "Cât despre aceia care cred şi plinesc fapte bune, acestora le va acorda răsplată din belşug, pe care o va mai şi spori cu harul Său. Cât despre cei care sunt semeţi şi trufaşi, acestora le va rândui chin dureros şi nu vor afla pentru ei, în afară de Allah, Ocrotitor [şi] Ajutor [Waleyy, Nasir].",
  "O, voi oameni! V‑a venit vouă Dovadă de la Domnul vostru, căci Noi am pogorât asupra voastră o lumină limpede[1].",
  "Aşadar, pe aceia care cred în Allah şi caută ocrotire la El îi va aduce sub îndurarea şi harul Lui, şi‑i va călăuzi către El pe un drum drept[1].",
  "Ei îţi cer sfatul[1] Spune‑le: „În privinţa răposatului cel fără de ascendenţi şi descendenţi, Allah vă sfătuieşte: Dacă un bărbat s‑a stins din viaţă şi nu are nici un copil, dar are o soră, acesteia îi va reveni jumătate din ceea ce a lăsat după el, iar el o moşteneşte [în totalitate], dacă ea nu are nici un copil; dacă sunt două surori[2], atunci primesc ele două treimi din ceea ce a lăsat după el; dacă sunt fraţi – bărbaţi şi femei[3] – atunci bărbatul primeşte cât partea a două femei. Allah vă desluşeşte pentru ca voi să nu rătăciţi, căci Allah este Atoateştiutor [‘Alim]”.[4]",
  "O, voi cei care credeţi! Ţineţi‑vă cu statornicie învoielile! Vă este îngăduit vouă [să mâncaţi carne de] vită, în afară de ceea ce vi s‑a prescris.[1] Nu vă este îngăduit vânatul pe timpul Pelerinajului [ihram]![2] Allah orânduieşte ceea ce El voieşte.",
  "O, voi cei care credeţi! Nu pângăriţi rânduielile lui Allah, nici luna sfântă[1], nici animalele de jertfă, nici zgărzile, nici pe cei care se îndreaptă spre Casa Sfântă[2], căutând har şi mulţumire la Domnul lor! Dacă aţi terminat Pelerinajul[3], atunci puteţi vâna. Să nu vă întărâte ura împotriva unui neam care v‑a împiedicat în drumul spre Moscheea Sacră să[‑i] atacaţi. Întrajutoraţi‑vă în plinirea faptelor bune şi în evlavie, dar nu vă ajutaţi la păcat şi la nedreptate! Şi fiţi cu frică de Allah, căci Allah este aspru la pedeapsă!",
  "Vă sunt oprite mortăciunea, sângele [scurs], carnea de porc, animalele cele asupra cărora a fost pomenit numele altcuiva decât al lui Allah [la junghierea lor], ce a pierit înăbuşit, lovit, în urma căderii sau împuns cu coarnele [de altă vită], ce a fost sfâşiat de fiare – doar dacă aţi junghiat [aceste vietăţi înainte de a muri] – ca şi vitele junghiate pe pietrele înălţate [ale idolilor][1] şi cele pe care le împărţiţi, prin tragere la sorţi, cu săgeţi.[2] Acestea sunt pentru voi păcat. şi Aceia care nu cred sunt astăzi deznădăjduiţi [că ar mai putea] să vă îndepărteze de la religia voastră. Deci, nu vă mai temeţi de ei, ci temeţi‑vă de Mine! În ziua aceasta, am desăvârşit religia voastră şi am împlinit harul Meu asupra voastră şi am încuviinţat Islamul ca religie pentru voi![3] Şi dacă cineva este silit de foame [să mănânce din cele oprite], fără pornire spre păcat[4], [să ştie că] Allah este Iertător, Îndurător [Ghafur, Rahim].",
  "Ei te întreabă ce le este îngăduit [să mănânce]. Spune: „Vă sunt îngăduite vouă cele bune şi cele pe care le învăţaţi pe animalele şi păsările de vânătoare [să vi le prindă], dresându‑le ca pe câini. Învăţaţi‑le [să vâneze] din ceea ce v‑a învăţat Allah pe voi. Şi mâncaţi din cele pe care ele le prind pentru voi rostind asupra lor [a animalelor dresate] numele lui Allah! Şi fiţi cu frică de Allah[1], căci Allah socoteşte degrabă!",
  "„Astăzi vă sunt îngăduite vouă cele bune[1]. Mâncarea celor cărora li s‑a dăruit Scriptura vă este îngăduită şi vouă[2], iar mâncarea voastră le este îngăduită şi lor. [Vă sunt îngăduite] femeile virtuoase, dreptcredincioase, dar şi femeile virtuoase ale acelora cărora le‑a fost dăruită Scriptura înaintea voastră[3], dacă le daţi zestrea[4], cu contracte de căsătorie, fără să preacurviţi şi fără să le luaţi de ţiitoare”. Cel care se leapădă de credinţă, faptele lui sunt în deşert, iar în Lumea de Apoi se va afla printre cei pierduţi.",
  "O, voi cei care credeţi! Atunci când vă gătiţi pentru Rugăciune [As‑Salat], spălaţi‑vă feţele voastre şi mâinile voastre, până la coate, treceţi‑vă mâinile voastre ude peste capetele voastre şi [spălaţi‑vă] picioarele voastre până la glezne! Dacă sunteţi spurcaţi (junub)[1], atunci curăţaţi‑vă [printr‑o îmbăiere]! Dacă sunteţi bolnavi, sau în călătorie, sau unul dintre voi vine de la locul unde şi‑a făcut nevoile, sau aţi atins muierile şi nu găsiţi apă, atunci luaţi voi ţărână măruntă şi curată şi ştergeţi‑vă feţele şi mâinile voastre cu ea![2] Allah nu voieşte să vă facă vouă greutăţi, ci doreşte să vă curăţească şi să desăvârşească binefacerea Sa. Poate că voi veţi fi mulţumitori!",
  "Şi aduceţi‑vă aminte de harul lui Allah asupra voastră şi de legământul pe care El l‑a făcut cu voi, atunci când aţi zis: „Am auzit şi ne‑am supus!”[1] Şi fiţi cu frică de Allah, căci Allah este Bineştiutor [‘Alim] al lăuntrului piepturilor voastre!",
  "O, voi cei care credeţi! Fiţi statornici faţă de Allah şi martori drepţi! Să nu vă împingă ura împotriva unui neam să nu fiţi drepţi! Fiţi drepţi, căci aceasta este mai aproape de evlavie! Şi fiţi cu frică de Allah, căci Allah este Bine Ştiutor [Khabir] a ceea ce faceţi voi!",
  "Allah le‑a făgăduit celor care cred şi plinesc fapte bune iertare şi răsplată nemăsurată.",
  "Cât despre cei care nu cred şi ţin de minciună semnele Noastre, aceia vor fi locuitori ai Iadului.",
  "O, voi cei care credeţi! Aduceţi‑vă aminte de binefacerile lui Allah asupra voastră! În ziua când unii oameni au voit să întindă mâinile lor spre voi [pentru a vă ataca][1], El a oprit mâinile lor de la voi. Fiţi cu frică de Allah! În Allah trebuie să se încreadă dreptcredincioşii![2]",
  "Allah a încheiat un legământ[1] cu fiii lui Israel. Noi am trimis dintre doisprezece aleşi. Şi Allah a zis: „Eu voi fi cu voi, dacă veţi împlini Rugăciunea [As‑Salat], veţi achita Dania [Az‑Zakat], veţi crede în trimişii Mei şi îi veţi ajuta şi veţi da lui Allah un bun împrumut[2]. Atunci eu voi şterge faptele voastre rele şi vă voi duce să intraţi în Grădini pe sub care curg râuri[3]. Acela dintre voi care se va întoarce la necredinţă, după aceasta, rătăceşte de la drumul cel drept”.",
  "Apoi, din cauza încălcării legământului lor, i‑am blestemat Noi şi le‑am împietrit inimile, căci ei au răstălmăcit cuvintele[1] şi au uitat o parte din ceea ce li s‑a reamintit[2]. Tu nu vei înceta să descoperi înşelătoria lor, afară de un mic număr dintre ei[3]. Dar iartă‑i pe ei şi nu‑i băga în seamă! Allah îi iubeşte pe cei care fac bine.",
  "Şi am încheiat Noi legământ[1] cu aceia care au zis: „Noi suntem creştini”, dar au uitat ei o parte din ceea ce li s‑a reamintit[2]. Deci, am stârnit Noi ură şi vrajbă între ei până la Ziua Învierii. Atunci le va vesti Allah ceea ce au făcut ei.",
  "O, oameni ai Scripturii[1]! A venit la voi Trimisul[2] Nostru ca să vă arate multe lucruri din cele pe care voi le‑aţi ascuns din Scriptură, trecând peste multe altele. V‑au venit vouă o lumină[3] şi o Carte limpede[4] de la Allah,",
  "Prin ea Allah îi călăuzeşte pe căile păcii şi mântuirii pe aceia care caută mulţumirea Lui. Şi El îi scoate din întunericuri la lumină[1], prin graţia Sa, şi îi călăuzeşte pe un drum drept[2].",
  "Necredincioşi[1] sunt aceia care zic: „Dumnezeu este Mesia, fiul Mariei”. Spune: „Cine L‑ar putea împiedica pe Allah, dacă ar voi să‑l facă să piară pe Mesia, fiul Mariei, ca şi pe mama lui şi pe toţi care se află pe pământ? Ale lui Allah sunt împărăţia cerurilor şi a pământului, precum şi ceea ce se află între ele. El creează ce El voieşte. Şi Allah este cu putere peste toate! [Qadir]”",
  "Şi zis‑au iudeii şi creştinii: „Noi suntem fiii lui Allah[1] şi cei dragi Lui”. Spune: „Şi de ce vă osândeşte pentru păcatele voastre?” Nu, ci voi sunteţi făpturi omeneşti dintre acelea pe care El le‑a creat. El îl iartă pe cel pe care El voieşte şi îl chinuieşte pe cel pe care El voieşte. Ale lui Allah sunt împărăţia cerurilor şi a pământului, precum şi ceea ce se află între ele şi la El este întoarcerea.",
  "O, oameni ai Scripturii[1]! Trimisul nostru [Muhammed] a venit la voi ca să vă arate vouă [rânduielile], la o vreme după [ceilalţi] trimişi, pentru ca voi să nu ziceţi: „Nu ne‑a venit nouă nici un vestitor şi nici un prevenitor”. Acum v‑a venit vouă vestitor şi prevenitor. Şi Allah este cu putere peste toate.",
  "[Aduceţi‑vă voi aminte] când Moise i‑a zis neamului său: „O, popor al meu! Aduceţi‑vă aminte de harul lui Allah asupra voastră, căci El a făcut dintre voi profeţi şi v‑a făcut pe voi suverani.[1] El v‑a dat vouă ceea ce nu a dat nici uneia dintre lumile [de atunci]!",
  "O, popor al meu! Intraţi în pământul sfânt, pe care Allah vi l‑a hărăzit şi nu daţi înapoi, [refuzând lupta], căci veţi fi cei care pierd!”.",
  "Au zis ei: „O, Moise, acolo este un neam de oameni puternici. Noi nu vom intra în el până ce ei nu vor ieşi din el. Dacă vor ieşi ei, atunci vom intra noi”.",
  "Au zis doi bărbaţi dintre cei care se temeau de Allah şi care fuseseră copleşiţi de harul Lui: „Intraţi peste ei pe poartă şi, dacă veţi trece de ea, veţi fi învingători! Încredeţi‑vă în Allah, dacă sunteţi credincioşi!”",
  "Ei au răspuns: „O, Moise, noi nu vom intra în nici un caz, câtă vreme ei sunt acolo! Du‑te tu şi Domnul tău şi luptaţi! Noi vom şedea aici!”",
  "El a zis: „Doamne! Eu nu am putere decât asupra mea şi a fratelui meu, deci desparte‑ne pe noi de acest neam de nelegiuiţi!”",
  "Allah i‑a răspuns: „[Ţara] asta le va fi oprită vreme de patruzeci de ani, în care vor rătăci prin lume. Nu‑ţi face griji pentru neamul acesta de nelegiuiţi!”",
  "Istoriseşte‑le lor povestea celor doi fii ai lui Adam, aşa cum a fost ea cu adevărat![1] Când au adus ei ofrandă, cea adusă de unul dintre ei a fost primită, iar cea adusă de celălalt nu a fost primită. Şi a zis [acesta din urmă]: „Voi să te omor!”. I‑a răspuns [primul]: „Dară Allah primeşte jertfă numai de la cei cucernici!",
  "De vei întinde tu mâna spre mine ca să mă omori, eu nu voi întinde mâna spre tine ca să te omor, căci eu am frică de Allah, Stăpânul lumilor.",
  "Eu voiesc să porţi păcatul meu împreună cu păcatul tău şi să ajungi printre oaspeţii Focului, căci aceasta este răsplata celor nelegiuiţi!”.",
  "Însă sufletul său i‑a înlesnit calea să‑l omoare pe fratele lui şi l‑a omorât, intrând astfel în rândul celor pierduţi.",
  "Şi a trimis Allah apoi un corb, ca să scurme pământul, pentru a‑i arăta cum să îngroape cadavrul fratelui său. Atunci el a zis: „Vai de mine! Oare sunt eu mai neputincios decât acest corb şi nu sunt în stare să îngrop cadavrul fratelui meu?” Şi a ajuns el astfel să se căiască[1].",
  "De aceea am prescris Noi pentru fiii lui Israel că cel care ucide un suflet nevinovat de uciderea altui suflet sau de o altă stricăciune pe pământ, este ca şi când i‑ar ucide pe toţi oamenii, iar cel care lasă în viaţă un suflet este ca şi cum i‑ar lăsa în viaţă pe toţi oamenii[1]. Trimişii Noştri au venit la ei[2] cu semne învederate şi totuşi iată că mulţi dintre ei săvârşesc silnicii pe pământ şi după aceasta [venirea trimişilor].",
  "Iară răsplata acelora care luptă împotriva lui Allah şi a Trimisului Său şi caută să semene pe pământ stricăciune[1] e ste c ă e i v or m uri o morâţi s au răstigniţi pe cruce sau li se vor tăia mâinile şi picioarele cruciş sau vor fi alungaţi din ţară[2]. Aceasta va fi pentru ei ruşine în lumea de acum, iar în Lumea de Apoi vor avea ei parte de chin mare[3],",
  "Afară de aceia care se căiesc înainte de a‑i prinde. Şi să ştiţi că Allah este Iertător, Îndurător [Ghafur, Rahim].",
  "O, voi cei care credeţi! Fiţi cu frică de Allah, căutaţi calea[1] pentru a vă apropia de El şi luptaţi pe calea Lui. Poate că voi o să izbândiţi!",
  "Cât despre cei care nu cred, de‑ar avea ei tot ce se află pe pământ şi încă o dată pe atât, pentru a se răscumpăra cu aceasta de osânda din Ziua Învierii, tot nu li se va primi lor. Şi vor avea ei parte de chin dureros.",
  "Ei ar voi să iasă din Foc, dar nu vor ieşi din el, căci chinul lor va fi veşnic.",
  "Cât despre hoţ şi hoaţă, tăiaţi‑le lor mâinile[1], ca răsplată pentru ceea ce au dobândit [prin furt] şi ca pedeapsă de la Allah[2], căci Allah este Puternic [şi] Înţelept [‘Aziz, Hakim].",
  "Dar pe acela care se căieşte în urma fărădelegilor lui şi se îndreaptă, Allah îl va ierta, căci Allah este Iertător, Îndurător [Ghafur, Rahim].",
  "Nu ştii tu că a lui Allah este împărăţia cerurilor şi a pământului? El osândeşte pe cine voieşte şi iartă pe cine voieşte El, căci Allah este cu putere peste toate.",
  "O, Trimisule! Să nu te întristeze cei care se grăbesc spre necredinţă, dintre aceia care zic cu gurile lor: „Noi credem!”, fără ca inimile lor să creadă[1], şi nici dintre aceia care s‑au iudaizat[2] ş i c are a scultă n umai d e minciună şi care ascultă de un alt neam, ce nu au venit niciodată la tine[3] şi care răstălmăcesc cuvintele[4] după ce ele au fost bine rânduite. Ei spun: „De vi s‑a dat acest lucru[5], luaţi‑l, iar de nu vi s‑a dat, fiţi prevăzători [şi feriţi‑vă de el]!” Însă pentru acela pe care Allah voieşte să‑l ispitească[6], tu nu‑l vei putea apăra. Aceia ale căror inimi Allah nu a voit să le curăţească, vor avea parte, în această lume, de ruşine, iar în Lumea de Apoi, de chin nemăsurat.",
  "Ei ascultă numai de minciună şi sunt lacomi după tot ceea ce este oprit. Dacă vor veni la tine[1], atunci ori judecă între ei[2] ori îndepărtează‑te de ei! Dacă te vei îndepărta de ei, nu‑ţi vor putea face ei un rău, iar de vei judeca între ei, atunci judecă după dreptate, căci Allah îi iubeşte pe cei drepţi!",
  "Dar cum îţi vor cere ei să le fii judecător, căci ei au Tora, în care se află judecata lui Allah? Iar după aceea vor întoarce ei spatele. Aceştia nu sunt nicidecum credincioşi(57).",
  "Noi am pogorât Tora, în care este călăuzire dreaptă şi lumină. După ea judecă profeţii(58) cei supuşi voinţei lui Allah, rabinii şi învăţaţii, pentru cei care s‑au iudaizat, căci lor li s‑a încredinţat spre păstrare Scriptura lui Allah şi ei sunt martori pentru ea.[1] Ci nu vă temeţi de oameni, ci temeţi‑vă de Mine. Şi nu vindeţi Semnele Mele pentru un preţ de nimic. Iar aceia care nu judecă după ceea ce a pogorât Allah, aceia sunt necredincioşi.",
  "Şi Noi am prescris, pentru ei, în ea: suflet pentru suflet[1], ochi pentru ochi, nas pentru nas, ureche pentru ureche, dinte pentru dinte şi rănile după legea talionului.[2] Dacă, însă, cineva renunţă la aceasta în semn de milostenie[3], ea va fi ispăşire pentru el. Iar aceia care nu judecă după ceea ce a pogorât Allah, aceia sunt nelegiuiţi.",
  "Şi l‑am trimis Noi, după ei, pe Isus, fiul Mariei, întărind [Tora] care se afla dinaintea lui şi i‑am dat lui Evanghelia, în care este călăuzire şi lumină, întărind Tora care se afla dinaintea lui, şi drept călăuzire şi îndemnare pentru cei cucernici.",
  "Deci să judece neamul Evangheliei după ceea ce Allah a trimis în ea! Iar aceia care nu judecă după ceea ce a pogorât Allah, aceia sunt netrebnici.",
  "Iar ţie, [Muhammed], ţi‑am trimis Cartea cu Adevărul, întărind Scriptura de dinaintea ei şi întrecând‑o pe ea.[1] Deci fă judecată între ei după ceea ce ţi‑a trimis Allah şi nu urma poftele lor, [îndepărtându‑te] de la Adevărul ce ţi‑a venit! Fiecăruia dintre voi Noi i‑am dat o lege şi o rânduială. Dacă ar fi voit Allah, v‑ar fi făcut o singură comunitate, dar El voieşte să vă încerce în ceea ce v‑a dat. Deci întreceţi‑vă în plinirea de fapte bune, căci la Allah este întoarcerea voastră, a tuturor, şi El vă va înştiinţa despre cele asupra cărora aţi avut păreri deosebite!",
  "Aşadar, fă judecată între ei după ceea ce ţi‑a trimis Allah şi nu urma poftele lor şi fii cu băgare de seamă, să nu te ispitească pentru a te îndepărta de ceva din ceea ce ţi‑a trimis Allah! Iar dacă ei întorc spatele, [refuzând hotărârea revelată], atunci să ştii că Allah voieşte să‑i pedepsească pentru o parte din păcatele lor. Şi mulţi dintre oameni sunt nelegiuiţi!",
  "Şi, oare, voiesc ei judecata din vremea păgâniei?[1] Dar cine, oare, ar putea fi mai bun judecător decât Allah, pentru un neam care se crede statornic?",
  "O, voi cei care credeţi! Nu‑i luaţi pe iudei şi pe creştini ca aliaţi! Ei sunt aliaţi unii cu alţii. Aceia dintre voi care vi‑i faceţi aliaţi sunteţi ca şi cum aţi face parte dintre ei. Allah nu călăuzeşte pe calea cea bună un neam de oameni nelegiuiţi.",
  "Tu îi vei vedea pe cei cu boală[1] în inimi, grăbindu‑se spre ei[2] şi zicând: „Ne e teamă că o nenorocire se va abate asupra noastră”[3]. Dar s‑ar putea ca Allah să aducă biruinţa sau o altă orânduială de la El şi atunci se vor căi ei pentru ce au ţinut ascuns în sufletele lor.",
  "Iar cei credincioşi vor zice atunci: „Aceştia sunt cei care s‑au legat de Allah prin jurăminte sfinte că vor fi alături de voi?”[1] Iată că faptele lor sunt deşarte, iar ei au devenit pierduţi!",
  "O, voi cei care credeţi! Acela dintre voi care se leapădă de religia sa [să ştie că] Allah va aduce [în locul lui] un neam [de oameni] pe care‑i iubeşte şi care‑L iubesc pe El, blânzi faţă de dreptcredincioşi şi aspri cu necredincioşii, care vor lupta pe calea lui Allah şi nu se vor teme de clevetirea clevetitorilor. Acesta este harul lui Allah, pe care‑l dăruieşte cui voieşte El, căci Allah este Cel cu Har Nemărginit [şi] Atoateştiutor [Wasi’, ‘Alim].",
  "Ci aliaţii voştri sunt numai Allah, Trimisul Lui şi cei care cred, cei care plinesc Rugăciunea [As‑Salat], aduc Dania [Az‑Zakat] şi se înclină adânc [înaintea lui Allah].",
  "Iar cei care‑i iau drept aliaţi pe Allah, pe Trimisul Lui şi pe cei care cred [vor izbândi, căci aceasta este] tabăra lui Allah care va fi biruitoare!",
  "O, voi cei care credeţi! Nu‑i luaţi ca aliaţi pe aceia care au luat religia voastră în derâdere şi în bătaie de joc, fie dintre cei cărora le‑a fost trimisă Cartea înaintea voastră, fie dintre necredincioşi, şi fiţi cu frică de Allah, dacă sunteţi credincioşi!",
  "Iar când voi chemaţi la Rugăciune [As‑Salat], ei o iau în râs şi în bătaie de joc, şi aceasta pentru că ei sunt un neam care nu pricepe.",
  "Spune: „O, voi oameni ai Scripturii! Ne urâţi voi pe noi pentru altceva decât pentru că noi credem în Allah şi în ceea ce ne‑a fost trimis nouă şi în ceea ce a trimis mai înainte?[1] Dar cei mai mulţi dintre voi sunteţi nelegiuiţi!”.",
  "Spune: „Să vă vestesc eu despre ceva şi mai rău decât aceasta, ca răsplată de la Allah?[1] Aceia pe care i‑a blestemat Allah şi pe care s‑a mâniat şi i‑a prefăcut pe unii dintre ei în maimuţe şi în porci, ca şi cei care l‑au adorat pe Taghut[2], aceia au un loc şi mai rău şi sunt mai departe de calea cea dreaptă!”.",
  "Şi dacă ei vin la voi vă spun: „Credem!”.[1] Însă ei intră cu necredinţa şi ies cu ea, iar Allah ştie prea bine ce ascund ei.",
  "Îi vei vedea pre mulţi dintre ei cum se grăbesc spre păcat, spre nelegiuire şi spre mâncarea celor oprite. Şi cât de mare este răul pe care ei îl fac!",
  "Oare rabinii şi învăţaţii lor nu‑i opresc de la rostirea vorbelor păcătoase şi de la mâncarea celor oprite? Ce mare rău săvârşesc!",
  "Şi zic iudeii: „Mâna lui Allah este închisă!”[1], însă mâinile lor sunt închise şi blestemaţi au fost pentru ceea ce au spus. Dimpotrivă, mâinile Lui sunt larg deschise şi El dăruieşte după cum voieşte. Însă ceea ce ţi s‑a trimis de la Domnul tău îi va face să sporească şi mai mult în fărădelege şi necredinţă. Noi am aruncat între ei vrăjmăşie şi ură până în Ziua Învierii. Ori de câte ori vor aprinde ei focul războiului, Allah îl va stinge. Ei caută să semene pe pământ stricăciune, însă Allah nu‑i iubeşte pe cei care seamănă stricăciune.",
  "De‑ar crede oamenii Scripturii[1] şi de‑ar fi cu frică [de Allah], le‑ar ierta faptele lor rele şi i‑ar duce în Grădinile pline de tihnă şi plăcere [An‑Na’im][2].",
  "Dacă ei ar împlini Tora şi Evanghelia şi ceea ce li s‑a pogorât de la Domnul lor[1], atunci ar mânca ei din cele care se află deasupra lor şi din cele care se află sub picioarele lor[2]. Printre ei se află un grup care purcede pe o cale de mijloc, însă mulţi dintre ei săvârşesc numai răutăţi.",
  "O, Trimisule! Vesteşte ceea ce ţi‑a fost trimis de la Domnul tău! Dacă nu o faci, înseamnă că nu ai transmis mesajul Lui. Însă Allah te ocroteşte de oameni şi Allah nu călăuzeşte neamul de necredincioşi.",
  "Spune: „O, oameni ai Cărţii! Voi nu vă sprijiniţi pe nimic[1], până ce nu veţi împlini Tora şi Evanghelia şi ceea ce vi s‑a trimis de către Domnul vostru![2]” Cele ce ţi le‑a trimis Domnul tău vor face să sporească fărădelegea şi necredinţa multora dintre ei, dar să nu fii mâhnit pentru cei necredincioşi![3]",
  "Cei care au crezut, cei care s‑au iudaizat, Sabeenii şi creştinii, aceia dintre ei care vor crede în Allah şi în Ziua de Apoi şi vor săvârşi fapte bune, nu au a se teme şi nici nu se vor întrista.",
  "Noi am încheiat legământ cu fiii lui Israel[1] şi am trimis la ei profeţi. Dar de fiecare dată când vine la ei un trimis cu ceea ce nu era plăcut pentru sufletele lor, parte din ei i‑au învinuit că minţesc, parte din ei i‑au omorât.",
  "Au socotit că nu va fi pedeapsă împotriva lor[1] şi au rămas ei orbi şi surzi. Apoi, Allah a primit căinţa lor. Apoi, din nou, rămaseră mulţi dintre ei orbi şi surzi. Însă Allah este Cel care Vede Bine [Basir] ceea ce fac ei.",
  "Necredincioşi sunt aceia care spun: „Dumnezeu e Mesia, fiul Mariei!” Doar a zis Mesia: „O, fii ai lui Israel, adoraţi‑L pe Allah, Domnul meu şi Domnul vostru!” Pe cel care aşază lângă Allah pe altcineva, Allah îl va opri de la Rai, iar adăpostul lui va fi Focul şi cei nelegiuiţi nu vor afla ajutor.[1]",
  "Necredincioşi sunt şi aceia care spun: „Dumnezeu este treimea din trei”[1], căci nu există altă divinitate în afară de [Allah] cel Unic şi de nu vor înceta să vorbească astfel, îi va atinge şi pe cei necredincioşi dintre ei chin dureros.",
  "Şi, oare, nu vin ei să se căiască la Allah şi să‑i ceară Lui iertare? Allah doară este Iertător, Îndurător [Ghafur, Rahim].",
  "Mesia, fiul Mariei, nu este decât un trimis, asemenea trimişilor de dinainte de el, iar mama lui este o femeie cu evlavie adevărată. Amândoi mâncau bucate [de rând][1]. Priveşte ce semne învederate le trimitem Noi şi apoi priveşte cum sunt ei îndepărtaţi [de la ele][2]!",
  "Spune: „Voiţi voi să adoraţi în locul lui Allah pe altcineva care nu vă aduce nici stricăciune, nici folos[1]? Doară Allah este Cel care Aude Totul, Atoateştiutor [As‑Sami’, Al‑’Alim]”.",
  "Spune: „O, voi oameni ai Scripturii![1] Nu treceţi în credinţa voastră peste adevăr şi nu urmaţi poftele unor oameni care sunt rătăciţi, de mai înainte[2], şi care i‑au dus întru rătăcire pre mulţi şi s‑au abătut de la calea cea dreaptă!”",
  "Blestemaţi au fost aceia dintre fiii lui Israel care nu au crezut, prin ce au spus David şi Isus, fiul Mariei, şi asta pentru că s‑au răzvrătit şi au călcat poruncile,",
  "Nu s‑au oprit unii pe alţii de la fărădelegile pe care le‑au săvârşit. – Şi ce fapte rele au săvârşit! –",
  "[Şi pentru că] îi vezi pe mulţi dintre ei[1] făcând alianţă cu cei care nu cred! Vai de cele pe care sufletele lor le trimit înainte![2] Allah se mânie pe ei şi în chinuri vor rămâne ei veşnic!",
  "Dacă ar crede în Allah[1], în Profet[2] şi în ceea ce i s‑a trimis lui[3], nu şi i‑ar face aliaţi. Însă mulţi dintre ei sunt nelegiuiţi!",
  "Vei găsi că iudeii şi cei care [Îi] fac asociaţi [lui Allah] sunt cei mai îndârjiţi în duşmănia lor faţă de cei care cred[1], după cum vei găsi că cei mai prietenoşi faţă de cei ce cred sunt aceia care spun: „Noi suntem creştini”. Şi asta pentru că printre ei se află preoţi şi călugări şi pentru că ei nu se fălesc.",
  "De vor auzi ce i s‑a dezvăluit Trimisului[1], vei vedea ochii lor cum se umplu de lacrimi la aflarea Adevărului şi vor zice ei: „Doamne, noi credem[2]! Scrie‑ne pe noi împreună cu cei care depun mărturie [în legătură cu adevărul Coranului]!",
  "Şi de ce să nu credem în Allah şi în Adevărul care ne‑a venit? Şi de ce să nu dorim să ne facă Domnul nostru să intrăm [în Rai] împreună cu cei cucernici?”.",
  "Iar Allah i‑a răsplătit pentru ceea ce au spus cu Grădini pe sub care curg râuri şi în care vor sălăşlui veşnic, căci aceasta este răsplata celor care fac bine.",
  "Cât despre cei care nu cred şi ţin de mincinoase versetele noastre, aceia vor fi oaspeţii Iadului.",
  "O, voi cei care credeţi! Nu opriţi bunătăţile pe care Allah vi le‑a îngăduit şi nu călcaţi [poruncile], căci Allah nu‑i iubeşte pe cei ce încalcă [poruncile]![1]",
  "Mâncaţi din ceea ce Allah v‑a dăruit, ca fiind îngăduit şi bun, şi fiţi cu frică de Allah, în care voi credeţi!",
  "Allah nu vă va mustra pentru jurămintele voastre rostite la întâmplare, însă vă va mustra pentru jurămintele prin care v‑aţi legat cu bună ştiinţă. Ispăşirea pentru ele va fi hrănirea a zece sărmani cu ceea ce îi hrăniţi în mod obişnuit pe cei din familia voastră, sau îmbrăcarea lor, sau slobozirea unui rob. Cel ce nu găseşte [mijloacele pentru aceasta] trebuie să ţină post vreme de trei zile. Aceasta este ispăşirea pentru jurămintele voastre, dacă le‑aţi făcut[1]. Şi păziţi‑vă jurămintele![2] Astfel vă limpezeşte Allah versetele Lui. Poate că veţi fi mulţumitori!",
  "O, voi cei care credeţi! Vinul[1], jocul de noroc, pietrele ridicate [idolii] şi săgeţile [pentru prezicere] sunt numai murdării din lucrătura lui Şeitan. Deci feriţi‑vă de ele ca să izbândiţi!",
  "Doară Şeitan doreşte să semene între voi duşmănie şi ură, prin vin şi prin jocul de noroc, şi să vă abată de la pomenirea lui Allah şi de la Rugăciune [As‑Salat]. Oare nu vă veţi opri voi [de la acestea]?[1]",
  "Aşadar, fiţi cu supunere faţă de Allah, fiţi cu supunere faţă de Trimisul [Lui] şi feriţi‑vă[1]! Iar dacă vă veţi abate, să ştiţi că Trimisului Nostru nu‑i rămâne decât transmiterea [mesajului] limpede!",
  "Nu este un păcat pentru aceia care cred şi împlinesc fapte bune, dacă au gustat [din vin, înainte de oprirea lui], dacă apoi au fost cu frică [de Allah], au crezut şi au săvârşit fapte bune, apoi au fost cu frică şi au crezut, apoi au fost cu frică şi au făcut şi mai bine, căci Allah îi iubeşte pe cei care fac bine.",
  "O, voi cei care credeţi! Allah vă ispiteşte cu un vânat[1], pe care îl puteţi prinde cu mâinile voastre sau cu lăncile voastre, pentru ca să ştie Allah cine se teme de El când [omul nu] este văzut [de altcineva]. Însă cel care calcă rânduiala [aceasta] după aceea, acela va avea parte de chin dureros.[2]",
  "O, voi cei care credeţi! Nu ucideţi vânatul când sunteţi în stare de sacralizare [ihram][1]! Iar acela care omoară într‑adins este pedepsit să dea din vite atâta cât a omorât, după ce vor judeca fapta lui doi [bărbaţi] drepţi dintre voi, ca jertfă menită să ajungă [săracilor] la Al‑Ka’aba, sau să ispăşească, hrănind câţiva sărmani[2], sau în loc de aceasta să postească, pentru ca să guste urmările faptei sale. Allah iartă ceea ce a trecut, dar pe cel care se va întoarce [la greşeală] Allah îl va pedepsi cu asprime, căci Allah este Puternic [‘Aziz] şi deţinător al puterii de a pedepsi.",
  "Vânatul pe mare[1] vă este îngăduit, iar mâncarea lui este pentru voi, ca şi pentru călători, merindă.[2] Vă este oprit vânatul pe uscat, cât timp sunteţi în stare de sacralizare [ihram]. Şi fiţi cu frică de Allah, căci la El vă veţi aduna!",
  "Allah a făcut Al‑Ka’aba, Casa Sfântă, spre folosul oamenilor, precum şi luna sfântă, jertfa şi zgărzile.[1] Aceasta pentru ca voi să cunoaşteţi că Allah ştie tot ce este în ceruri şi pre pământ şi că El pre toate le ştie.",
  "Să ştiţi că Allah este aspru în pedeapsă, dar că Allah este şi Iertător, Îndurător [Ghafur, Rahim]!",
  "Trimisului nu‑i revine decât să vă vestească [mesajul], însă Allah ştie atât ce arătaţi, cât şi ceea ce ţineţi ascuns!",
  "Spune: „Răul şi binele[1] nu sunt totuna, chiar dacă mulţimea răului ţi‑ar plăcea!”. Deci, fiţi cu frică de Allah, voi cei înţelepţi, pentru ca să izbândiţi!",
  "O, voi cei care credeţi! Nu întrebaţi despre lucruri care, dacă vi s‑ar descoperi, nu v‑ar plăcea! Însă, dacă întrebaţi despre ele, în timp ce Coranul este revelat, atunci ele vi se vor descoperi.[1] Însă Allah vă va ierta pentru ele, căci Allah este Iertător, Blând [Ghafur, Halim].",
  "Au întrebat despre ele şi alţi oameni înaintea voastră şi apoi au ajuns să nu creadă în ele.",
  "N‑a statornicit Allah nimic despre Bahira, nici despre Sa’iba, nici despre Wasila şi nici despre Ham.[1] Însă, cei care nu cred au născocit minciuni împotriva lui Allah şi cei mai mulţi dintre ei nu au judecată.",
  "Când li se spune: „Veniţi la ceea ce a pogorât Allah şi la Trimis!”, ei zic: „Pentru noi sunt de ajuns cele cu care i‑am găsit pe părinţii noştri!”. Dar dacă părinţii lor nu ştiau nimic şi nu erau călăuziţi [pe calea cea bună]?",
  "O, voi cei care credeţi! Fiţi cu grijă faţă de sufletele voastre[1] şi nu vă vor dăuna cei rătăciţi, dacă sunteţi pe calea cea bună! La Allah este întoarcerea voastră a tuturor[2] şi El vă va vesti despre ceea ce aţi împlinit.[3]",
  "O, voi cei care credeţi! Dacă moartea se apropie de unul dintre voi[1], să fie martor între voi la facerea testamentului doi [bărbaţi] cinstiţi din rândul vostru[2] sau alţi doi, nu din rândul vostru, dacă sunteţi în călătorie prin lume şi s‑a abătut asupra voastră nenorocirea morţii! Îi reţineţi după Rugăciune [As‑Salat] şi le cereţi să jure pe Allah, dacă aveţi îndoieli: „Noi nu vindem această [mărturie a noastră] pentru nici un preţ[3], chiar dacă este vorba de o rudă[4], şi nici nu ascundem mărturia[5] l ui A llah! A ltcum, n oi v om fi d intre păcătoşi!”.",
  "De se va descoperi că ei doi sunt vinovaţi de păcat, alţi doi dintre cei cărora li s‑a făcut nedreptate[1], mai cinstiţi, le vor lua locul şi amândoi vor jura pe Allah: „Mărturia noastră este mai îndreptăţită[2] decât mărturia acelora doi şi noi nu suntem nedrepţi, căci atunci am fi dintre cei nelegiuiţi!”",
  "Acesta este mijlocul cel mai sigur pentru a‑i îndupleca să facă mărturia după adevăr, căci se vor teme să nu vină alte jurăminte după jurămintele lor. Şi fiţi cu frică de Allah şi luaţi aminte[1], căci Allah nu‑i călăuzeşte pe oamenii nelegiuiţi.[2]",
  "Într‑o Zi[1], Allah îi va aduna pe [toţi] trimişii şi le va zice: „Ce vi s‑a răspuns [când aţi vestit]?” Ei vor zice: „Noi nu avem ştiinţă! Tu eşti Marele Ştiutor al celor neştiute!”.",
  "Şi când Allah va zice: „Isus, fiu al Mariei, adu‑ţi aminte de harul Meu asupra ta[1] şi asupra mamei tale, când Eu te‑am întărit cu Duhul Sfânt, să vorbeşti oamenilor din leagăn şi când vei fi bărbat în toată firea! Eu te‑am învăţat scrierea[2], înţelepciunea[3], Tora şi Evanghelia. Iar când tu ai plăsmuit din lut chipul unei păsări, cu voia Mea, şi ai suflat asupra lui, s‑a făcut pasăre, cu voia Mea. Şi i‑ai tămăduit, cu îngăduinţa Mea, pe cel orb şi pe cel lepros! Şi ai făcut morţii să vină la viaţă, cu îngăduinţa Mea. Şi i‑am respins pe fiii lui Israel de la tine[4], când tu le‑ai adus semnele învederate[5]. Iar aceia dintre ei care nu au crezut au zis: Aceasta nu este decât vrăjitorie limpede!”.",
  "Şi când Eu le‑am revelat apostolilor, zicând: „Credeţi în Mine şi în Trimisul Meu!”, au răspuns ei: „Noi credem, deci mărturiseşte că noi suntem cu desăvârşire supuşi [musulmani]!”.",
  "[Aminteşte‑ţi tu] când apostolii au zis: „O, Isus, fiu al Mariei, poate, oare, Domnul tău să ne coboare o masă servită din cer?”[1] El le‑a zis: „Fiţi cu frică de Allah, dacă sunteţi credincioşi!”[2].",
  "Ei au zis: „Voim să mâncăm din ea, ca să se liniştească inimile noastre şi ca să ştim că tu ne‑ai spus nouă numai adevărul şi să fim întru aceasta printre martori”.",
  "Atunci a zis Isus, fiul Mariei: „O, Allah, Stăpân al nostru! Coboară‑ne nouă o masă servită din cer ca să ne fie nouă sărbătoare – pentru cel dintâi şi pentru cel din urmă dintre noi – şi semn de la Tine! Şi blagosloveşte‑ne pe noi cu cele de ospăţ, căci Tu eşti Cel mai bun dintre cei care hrănesc!”.",
  "Şi i‑a răspuns Allah: „O voi coborî vouă, dar pe acela care nu va crede nici după aceasta îl voi osândi cu un chin cu care nu voi mai pedepsi pe nimeni din toate lumile!”.",
  "Şi când va zice Allah[1]: „O, Isus, fiu al Mariei! Le‑ai spus tu oamenilor: „Luaţi‑mă pe mine şi pe mama mea drept dumnezei în locul lui Allah?”, el îi va răspunde: „Mărire Ţie! Eu nu aş fi putut să spun ceea ce nu aveam dreptul să spun! Dacă aş fi spus, ai şti, căci Tu doară ştii ce este în sufletul meu, pe când eu nu ştiu ce este în sufletul Tău! Doară Tu eşti Marele Ştiutor al celor neştiute!”.",
  "Eu nu le‑am spus decât ceea ce mi‑ai poruncit: „Adoraţi‑L pe Allah, Domnul meu şi Domnul vostru!” Şi am fost martor asupra lor atâta vreme cât m‑am aflat printre ei. Şi după ce m‑ai luat la Tine[1], ai fost doar Tu Priveghetor peste ei, căci Tu eşti Martor tuturor lucrurilor!”",
  "De‑i osândeşti, ei sunt doară robii Tăi, iar de‑i ierţi pe ei, Tu eşti [cel] Puternic, Înţelept [‘Aziz, Hakim]!”.",
  "[Şi] va zice Allah[1]: „În această Zi, celor care cred în adevăr le va fi de folos adevărul, iar ei vor avea parte de Grădini pe sub care curg pâraie şi veşnic vor sălăşlui în ele”. Allah este mulţumit de ei, iar ei sunt mulţumiţi de El! Aceasta este [cea mai] măreaţă izbândă!",
  "A lui Allah este împărăţia cerurilor şi a pământului, precum şi toate care se află în ele, căci El este cu putere peste toate!",
  "Laudă lui Allah care a creat cerurile şi pământul şi a rânduit întunericurile şi lumina[1]! Cu toate acestea, cei care nu cred Îi fac egali Domnului lor.",
  "El este Acela care v‑a creat din lut. Apoi a hotărât un termen[1] ş i l a e l s e a flă u n [ alt] t ermen[2] hotărât. Dar cu toate acestea, voi vă îndoiţi![3]",
  "Şi El, Allah, este în ceruri şi pre pământ.[1] El ştie ceea ce voi tăinuiţi şi ceea ce voi rostiţi[2], după cum ştie şi ceea ce agonisiţi voi[3].",
  "Şi nu le vine lor nici un semn dintre semnele Domnului lor, fără ca ei să se întoarcă de la ele[1].",
  "Şi au socotit drept minciună Adevărul[1], atunci când le‑a venit. Însă le vor veni lor veşti despre acelea pe care le‑au luat în derâdere.[2]",
  "Oare n‑au văzut ei câte dintre neamuri am nimicit Noi înaintea lor? Pe aceia îi întăriserăm Noi pe pământ cum nu v‑am întărit pe voi! Şi le‑am trimis Noi lor cerul îmbelşugat[1] şi am făcut Noi să curgă râuri pe sub picioarele lor. Însă i‑am nimicit Noi pentru păcatele lor şi am creat, după ei, alte neamuri.",
  "Şi de ţi‑am fi pogorât Noi ţie, [Muhammed], o Carte scrisă pe foi, [coborâtă din cer] şi ar fi atins‑o cu mâinile lor, ar fi zis cei care nu cred: „Aceasta nu este decât vrăjitorie învederată”[1].",
  "„De ce nu a fost pogorât asupra lui [Muhammed] un înger?”[1] Însă de‑am fi trimis Noi cu el un înger, treaba ar fi fost terminată, căci după aceea nu li s‑ar mai fi dat lor nici un răgaz!",
  "De l‑am fi făcut Noi un înger [pe Profet], l‑am fi făcut Noi cu chip de om şi s‑ar fi aflat în aceeaşi încurcătură în care sunt ei.",
  "Însă au fost batjocoriţi trimişi şi înainte de tine, dară pe aceia care i‑au batjocorit i‑a cuprins tocmai aceia de care ei şi‑au bătut joc.[1]",
  "Spune: „Umblaţi prin lume şi vedeţi care este urmarea pentru aceia care socotesc adevărul minciună!”",
  "Spune: „Ale cui sunt cele din ceruri şi de pre pământ?!” Spune: „Ale lui Allah!” Şi‑a prescris Lui însuşi îndurarea. Şi vă va aduna în Ziua Învierii, asupra căreia nu este nici o îndoială. Şi aceia îşi vor pierde sufletele lor, cei care nu cred.",
  "Ale Lui sunt [toate] cele care sălăşluiesc noaptea şi ziua[1] şi El este Cel care Aude Totul [şi e] Bine Ştiutor [Sami’, ‘Alim].",
  "Spune[1]: „Oare să‑mi iau eu alt aliat[2] decât Allah, Creatorul cerurilor şi al pământului?! El este Cel care îi hrăneşte [pe toţi] şi căruia nu I se dă hrană”. Spune: „Mi s‑a poruncit mie să fiu primul care primeşte Islamul!” şi să nu fii printre politeişti!",
  "Spune: „Mi‑e frică – de nu mă voi supune Domnului meu – de chinul unei Zile Mari!”",
  "Cel de la care va fi îndepărtată [pedeapsa] în Ziua Aceea[1], pe acela l‑a iertat. Şi aceasta este izbândă limpede!",
  "De te va atinge Allah cu vreun rău, nimeni în afară de El nu‑l va putea îndepărta. Iar de te va atinge cu ceva bun, El este peste toate cu putere.",
  "El este Stăpânul Suprem [Al‑Qahir] peste robii Lui şi El este Înţeleptul [şi] Bine Ştiutorul [Al‑Hakim, Al‑Khabir].",
  "Spune: „Cine este cu cea mai mare mărturie?” Spune: „Allah! El este Martor între mine şi între voi şi mie mi‑a fost revelat acest Coran, pentru ca să vă previn cu el pe voi[1] şi pe aceia la care va ajunge”. Şi oare voi mărturisiţi că alături de Allah mai sunt şi alţi dumnezei?! Spune: „Nu mărturisesc!” Spune: „Numai El [este un singur Dumnezeu] şi eu nu recunosc asociaţii pe care îi faceţi voi [lui Allah]!”[2].",
  "Cei cărora le‑am dăruit Cartea îl cunosc [pe Muhammed], întocmai cum îi cunosc pe copiii lor, însă aceia care şi‑au pierdut sufletele [sunt] aceia care nu cred.",
  "Şi cine este mai nelegiuit decât acela care născoceşte minciuni pe seama lui Allah sau socoteşte mincinoase versetele Lui? Iar cei nelegiuiţi nu vor izbândi!",
  "Şi în Ziua când Noi îi vom aduna pe toţi, atunci le vom zice acelora care au făcut asociaţi: „Unde sunt asociaţii voştri pe care i‑aţi pretins?”.",
  "Atunci nu vor avea alt răspuns decât să zică: „[Jurăm] pe Allah, Stăpânul nostru, Noi nu am făcut niciodată asociaţi!”.",
  "Priveşte cum se mint pre ei înşişi[1] şi cum părăsesc ei ceea ce au născocit!",
  "Printre ei sunt unii care ascultă la tine, însă Noi am pus acoperăminte peste inimile lor, pentru ca ei să nu‑l[1] priceapă, şi surzenie în urechile lor, căci chiar şi dacă ei văd fiecare semn, ei tot nu cred în el. Iar dacă vin la tine ca să discute cu tine[2], zic cei necredincioşi: „Acestea nu sunt decât poveşti ale celor de demult!”.",
  "Şi ei îi opresc [pe oameni] de la aceasta[1] şi se îndepărtează şi ei înşişi de la aceasta. Dar ei nu se fac să piară decât pe ei înşişi, fără ca să‑şi dea seama.",
  "Şi de i‑ai vedea stând la marginea Focului[1], zicând: „O, de ne‑am întoarce noi [la viaţă], n‑am mai socoti semnele Domnului nostru mincinoase şi am fi în rândul celor credincioşi!”.",
  "Dar nu! Iată că li se arată ceea ce au ascuns mai înainte. Şi dacă s‑ar întoarce [la viaţa pământească], ar reveni neîndoielnic la cele ce le‑au fost oprite, căci ei sunt mincinoşi.",
  "Şi ei zic: „Nu există [altă viaţă] decât viaţa noastră pământească şi noi nu vom fi înviaţi[1]!”",
  "Dar dacă i‑ai vedea când vor sta dinaintea Domnului lor şi El le va zice: „Nu este acest lucru adevărat?[1]” Vor răspunde ei: „Ba da, pe Domnul nostru!”. Iar El le va spune atunci: „Gustaţi chinul pentru că nu aţi crezut!”.",
  "Vor pierde cei care tăgăduiesc întâlnirea cu Allah. Iar când Ceasul le va veni deodată, vor zice ei: „Vai de noi, pentru ceea ce am nesocotit în ea[1]!” Şi vor purta poverile [pentru păcatele] lor în spinările lor. Şi ce poveri [grele] vor purta ei!",
  "Această viaţă lumească nu este decât joacă şi glumă, iar Lumea de Apoi va fi mai bună pentru cei cu frică. Oare voi nu pricepeţi!?",
  "Ştim că te mâhneşte ceea ce spun ei[1], însă ei nu te socotesc pe tine mincinos, ci nelegiuiţii tăgăduiesc versetele lui Allah.[2]",
  "Într‑adevăr, au fost socotiţi mincinoşi [şi alţi] trimişi de dinaintea ta, [Muhammed]![1] Însă ei au îndurat să fie socotiţi mincinoşi şi să fie oropsiţi, până când le‑a venit biruinţa Noastră. Şi nu poate nimeni să schimbe vorbele[2] l ui A llah ş i ţ i‑a v enit d eja o p arte d in p ovestea trimişilor.[3]",
  "Dacă nepăsarea lor ţi se pare greu de suportat şi de‑ai putea căuta un tunel în pământ sau o scară către cer ca să le aduci o minune[1], [fă‑o]! Iar dacă Allah ar voi, i‑ar aduna pe calea cea dreaptă! Deci nu fi dintre cei neştiutori![2]",
  "Ci vor răspunde[1] aceia care aud[2]. Şi pe morţi[3] îi va învia Allah[4]. Apoi la El vor fi întorşi[5].",
  "Ei zic[1]: „Numai de i s‑ar trimite lui [Muhammed] o minune de la Domnul Său!”[2] Spune: „Allah poate să trimită o minune, dar cei mai mulţi dintre ei nu ştiu!”",
  "Nu este vietate pe pământ, nici pasăre care zboară cu aripile ei, decât în neamuri, ca şi voi. Nu am lăsat nimic nepomenit în Carte[1]. Apoi, la Domnul lor vor fi adunaţi[2].",
  "Iar aceia care socotesc mincinoase versetele Noastre sunt surzi şi muţi, în întunericuri. Allah pe cine voieşte îl duce în rătăcire şi pe cine voieşte îl duce pe drum drept.",
  "Spune: „Spuneţi‑mi mie! Atunci când va veni la voi chinul lui Allah[1] sau va veni la voi Ceasul[2], veţi chema pe altcineva decât pe Allah[3], dacă voi spuneţi adevărul?”",
  "Nu, ci numai pe El îl veţi chema, iar El va risipi pricina rugii voastre[1], dacă El va voi, iar voi veţi uita ceea ce Îi asociaţi [Lui].",
  "Noi am trimis [profeţi] la neamuri, înainte de tine, şi le‑am cercat cu nenorociri şi suferinţe – nădăjduind să se roage [de îndurare]!",
  "Şi de s‑ar fi rugat ei, când i‑a ajuns asprimea Noastră! Însă inimile lor s‑au împietrit şi Şeitan le‑a împodobit ceea ce făceau ei.",
  "Când au uitat ei ceea ce li s‑a amintit[1], Noi le‑am deschis lor porţile tuturor lucrurilor. Iar când se bucurau ei de ceea ce li s‑a dat, i‑am apucat Noi deodată şi iată‑i pe ei deznădăjduiţi.",
  "Deci a fost stârpit neamul celor care au fost nelegiuiţi. Laudă lui Allah, Domnul lumilor!",
  "Spune: „Spuneţi‑mi! Dacă Allah v‑ar lua auzul vostru şi văzul vostru şi v‑ar pecetlui inimile[1], care Domn în afara lui Allah vi le‑ar putea da înapoi? Priveşte cum tâlcuim Noi semnele[3], iară ei se întorc apoi [de la ele]!”.",
  "Spune: „Ce credeţi voi? Dacă ar veni peste voi osânda lui Allah pe neaşteptate[1] sau pe faţă[2], oare ar fi pierduţi [alţii] decât neamul celor nelegiuiţi?”",
  "Noi nu‑i trimitem pe trimişi decât ca vestitori de bine[1] şi prevestitori[2], iar aceia care cred şi îndreaptă [faptele lor] nu au a se teme şi nici nu vor fi mâhniţi.",
  "Însă pe cei ce ţin drept mincinoase semnele Noastre îi va atinge chinul, pentru că ei săvârşesc nelegiuiri.",
  "Spune [‑le lor][1]: „Eu nu vă spun că la mine se află comorile lui Allah, nici că eu aş şti necunoscutul[2] şi nici nu vă spun că eu aş fi înger, ci eu urmez doar ceea ce mi se dezvăluie mie[3]”. Spune: „Oare sunt la fel orbul şi cel care vede? Voi nu vă gândiţi [la aceasta]?”",
  "Şi să‑i previi cu el [Coranul][1] pe cei ce se tem, că ei vor fi adunaţi la Domnul lor şi că ei nu au în afară de El[2] nici ocrotitor, nici mijlocitor! Poate că ei vor fi cu frică!",
  "Şi nu‑i alunga pe cei care Îl imploră pe Domnul lor, dimineaţa şi seara, dorind Faţa Sa[1]. Nu‑ţi revine ţie să le ţii socoteală de nimic şi nu le revine lor să‑ţi ţină socoteală de nimic. Iar de‑i vei alunga, vei fi dintre cei nelegiuiţi.[2]",
  "Şi astfel i‑am încercat Noi [pe oameni], unii prin alţii, pentru ca ei să zică: „Aceştia sunt cei pe care i‑a binecuvântat Allah cu harul Său dintre noi?” Oare nu este Allah cel care‑i cunoaşte cel mai bine pe cei mulţumitori?",
  "Şi dacă vin la tine, [Muhammed,] aceia care cred în versetele Noastre[1], spune: „Pacea fie asupra voastră![2] Domnul vostru Şi‑a prescris Sie însuşi îndurarea. Deci acela dintre voi care face un rău din ignoranţă, iar apoi se căieşte şi îndreaptă fapta, [să ştie că] El este Iertător, Îndurător [Ghafur, Rahim].”",
  "Astfel lămurim Noi versetele[1] în amănunţime, pentru ca să se vadă limpede drumul păcătoşilor.",
  "Spune: „Mie îmi este oprit să‑i ador pe aceia cărora voi vă rugaţi în afară de Allah”[1]. Spune: „Eu nu urmez poftele voastre[2], căci eu aş fi atunci rătăcit şi nu aş mai fi printre cei bine călăuziţi”.",
  "Spune: „Eu mă bizui numai pe dovadă limpede de la Domnul meu şi voi aţi ţinut aceasta de minciună”[1]. Nu stă în puterea mea ceea ce voiţi voi să vină mai degrabă[2]. Hotărârea [în privinţa aceasta] este numai la Allah. El spune adevărul şi El este Cel mai bun dintre judecători!”.",
  "Spune: „Dacă ar sta în puterea mea ceea ce voiţi voi să se întâmple mai degrabă, ar fi hotărâtă treaba între mine şi voi”[1]. Allah îi cunoaşte mai bine pe cei nelegiuiţi.",
  "Şi la El sunt cheile necunoscutului şi nu le ştie decât numai El. Şi El cunoaşte ceea ce este pe uscat şi ceea ce este pe mare. Şi nu cade nici o frunză fără ca El să o ştie. Şi nu există bob în întunericurile pământului, nimic proaspăt şi nimic uscat, fără ca ele să fie [însemnate] într‑o Carte Limpede[1].",
  "El este Cel ce vă ia la Sine noaptea[1] şi El ştie ceea ce voi aţi dobândit peste zi[2]. Apoi El vă readuce la viaţă în timpul ei, până se va împlini un termen hotărât[3]. Atunci la El va fi întoarcerea voastră şi apoi vă va vesti El ceea ce aţi făcut.",
  "El este Stăpânul Suprem [Al‑Qahir] peste robii Săi. Şi El trimite asupra voastră păzitori. Iar când moartea ajunge la unul dintre voi, pe acela îl iau la sine trimişii Noştri, fără să se neglijeze ceea ce li se porunceşte.",
  "Apoi sunt aduşi înapoi la Allah, Stăpânul lor adevărat, căci la El este judecata[1] şi El este Cel mai grabnic dintre cei care cer socoteală.",
  "Spune: „Cine vă mântuieşte de întunericurile[1] uscatului şi ale mării când voi Îl invocaţi cu smerenie[2] şi într‑ascuns: „De ne va mântui de acestea[3], vom fi printre mulţumitori!”?",
  "Spune: „Allah vă mântuieşte de acestea şi de orice primejdie şi totuşi voi Îi faceţi Lui asociaţi!”",
  "Spune: „El este în stare să trimită împotriva voastră chin, fie de deasupra voastră, fie de sub picioarele voastre, sau să vă amestece în secte şi să vă facă să gustaţi vătămare unii de la alţii!” Priveşte cum tâlcuim Noi versetele [Noastre]! Poate că ei vor înţelege!",
  "Însă neamul tău îl socoteşte mincinos, în vreme ce el este Adevărul. Spune: „Eu nu voi fi ocrotitor al vostru![1]",
  "Fiecare profeţie are un timp al său şi [în curând] le veţi cunoaşte.”",
  "Şi de‑i vei vedea pe aceia care intră în discuţii deşarte asupra versetelor Noastre, îndepărtează‑te de ei, până ce ei vor începe o altă discuţie! Iar dacă Şeitan te va face să uiţi [aceasta], nu mai rămâne cu neamul de nelegiuiţi, după amintire!",
  "Celor care se tem [de Allah] nu li se va cere socoteală pentru nimic din ceea ce fac [necredincioşii], ci numai să le aducă lor aminte; poate că ei vor rămâne temători [de Allah].[1]",
  "Lasă‑i pe aceia care socotesc religia lor joacă şi zăbavă şi pe care i‑a ademenit viaţa lumească, dar aminteşte[‑le lor] prin acesta[1] că un suflet care se expune la pierzanie prin ceea ce a dobândit, nu va avea în afara lui Allah sprijinitor şi nici mijlocitor şi orice răscumpărare ar încerca să dea, nu i se va primi. Aceia care se expun pierzaniei prin ceea ce au dobândit vor avea parte de băutură din apa clocotitoare şi de chin dureros, pentru că nu au crezut.",
  "Spune: „Voiţi să invocăm noi în locul lui Allah ceva care nici nu ne foloseşte, nici nu ne strică? Şi să ne întoarcem pe călcâiele noastre[1], după ce Allah ne‑a călăuzit, asemenea aceluia pe care şeitanii l‑au ademenit şi rătăceşte pe pământ, descumpănit[2], cu toate că el are prieteni care‑l cheamă la drumul cel drept, [zicându‑i]: „Vino la noi!”? Spune: „Numai călăuzirea lui Allah este Călăuzire! Şi ni s‑a poruncit să ne supunem Stăpânului lumilor!",
  "Şi împliniţi Rugăciunea [As‑Salat] şi fiţi cu frică de El, căci El este Cel la care vă veţi aduna!”",
  "Şi El este cel care a făcut cerurile şi pământul întru adevăr. Şi în Ziua când El zice „Fii”, [orice lucru] va fi. Cuvântul Său este Adevărul şi a Lui va fi împărăţia în ziua când se va sufla în trâmbiţă[2]. El este cunoscătorul celor nevăzute şi al celor văzute! Şi El este Înţeleptul [şi] Bine Ştiutorul [Al‑Hakim, Al‑Khabir]!",
  "[Adu‑ţi aminte când] Avraam i‑a zis lui ‘Azar, tatăl său: „Tu iei idolii drept zei? Eu te văd împreună cu neamul tău într‑o rătăcire limpede!”",
  "Şi aşa i‑am arătat Noi lui Avraam împărăţia cerurilor şi a pământului, pentru ca el să fie dintre aceia care cred cu convingere.",
  "Când noaptea l‑a acoperit, a văzut el o planetă[1] şi a zis: „Acesta este Domnul meu!” Şi când ea a asfinţit, a zis el: „Eu nu‑i iubesc pe cei care apun!”",
  "Şi când a văzut el Luna răsărind, a zis[1]: „Acesta este Domnul meu!”. Dar când a apus, a zis el: „Dacă Domnul meu nu mă călăuzeşte, voi fi din neamul celor rătăciţi!”.[2]",
  "Şi când a zărit el Soarele răsărind, a zis: „Acesta este Domnul meu! Acesta este mai mare!” Apoi, când a asfinţit, a zis el: „O, neam al meu! Eu sunt nevinovat pentru tot ceea ce voi îi asociaţi [lui Allah]!",
  "Ci eu îmi îndrept faţa cu credinţă doar către Cel care a creat cerurile şi pământul; şi niciodată nu voi mai fi dintre cei care‑I fac Lui asociaţi!”",
  "Şi s‑a certat neamul lui cu el, însă el[1] le‑a zis: „Voiţi voi să vă certaţi cu mine asupra lui Allah, când El m‑a călăuzit? Eu nu mă tem de ceea ce‑I alăturaţi voi, căci numai ce voieşte Domnul meu [se întâmplă]! Domnul meu cuprinde totul cu ştiinţa [Sa]. Voi nu vă amintiţi[2]?",
  "Şi cum m‑aş teme eu de ceea ce voi I‑aţi alăturat[1], când voi nu vă temeţi să‑I alăturaţi lui Allah [lucruri] pentru care El nu v‑a trimis vouă nici o dovadă? Care dintre cele două tabere este mai îndreptăţită la siguranţă, dacă voi ştiţi[2]?",
  "Cei care cred şi nu amestecă puritatea credinţei lor cu nedreptatea, aceia sunt în siguranţă şi ei sunt bine călăuziţi.",
  "Aceasta este dovada pe care am dat‑o Noi lui Avraam împotriva neamului său. Noi îi ridicăm cu trepte pe cei pe care voim. Domnul Tău este Înţelept, Atoateştiutor [Hakim, ‘Alim].”",
  "Şi Noi i‑am dăruit lui[1] pe Isaac şi pe Iacob[2] şi pe amândoi i‑am călăuzit – şi pe Noe l‑am călăuzit Noi încă şi mai înainte – şi printre urmaşii săi[3] sunt David, Solomon, Iov, Iosif, Moise şi Aaron – şi astfel îi răsplătim Noi pe cei care fac bine –;",
  "Şi Zaharia, Ioan, Isus şi Elie[1] – toţi fiind printre cei cuvioşi!",
  "Şi Ismail, Eliseu[1], Iona şi Lot[2] – pe toţi i‑am preaales Noi deasupra tuturor lumilor [seminţiilor]!",
  "Şi am ales Noi dintre părinţii lor şi dintre urmaşii lor şi dintre fraţii lor şi i‑am călăuzit Noi pe un drum drept.",
  "Aceasta este călăuzirea lui Allah, după care El îi îndrumă pe cei care voieşte dintre robii Săi. Dar dacă ei i‑ar fi alăturat Lui asociaţi, ar fi fost în deşert [tot] ceea ce ei au făcut.[1]",
  "Aceştia[1] sunt cei cărora Noi le‑am încredinţat scriptura[2], înţelepciunea şi profeţia. Şi dacă aceştia[3] nu cred în ele, atunci le încredinţăm Noi unui neam[4] care nu le tăgăduieşte.",
  "Pe aceştia[1] i‑a călăuzit Allah. Aşadar, urmează îndrumarea lor! Spune: „Eu nu vă cer pentru aceasta răsplată![2]”. Aceasta nu este decât un îndemn pentru toate lumile[3].",
  "Ei nu‑L preţuiesc pe Allah la măsura Sa dreaptă, când zic: „Allah nu a pogorât asupra oamenilor nimic!”. Spune: „Cine a pogorât Cartea pe care Moise a adus‑o ca lumină şi îndrumare [călăuză] pentru oameni? Voi o faceţi foi, arătându‑le, dar şi ascunzând multe [din ele][1]. Aţi fost învăţaţi[2] ceea ce n‑aţi ştiut nici voi şi n‑au ştiut nici părinţii voştri”. Spune: „Allah [le‑a trimis]!” Şi apoi lasă‑i să se joace în rătăcirea lor!",
  "Această Carte[1] binecuvântată, pe care Noi am pogorât‑o, întăreşte ceea ce exista deja înaintea ei, pentru ca tu să o previi pe Mama cetăţilor[2] şi împrejurimile ei[3]. Aceia care cred în Ziua de Apoi, vor crede şi în ea [Carte][4] şi vor păzi stăruitor Rugăciunea lor.[5]",
  "Şi cine este mai nelegiuit decât acela care născoceşte minciuni şi le pune pe seama lui Allah sau care zice: „Mi s‑a revelat mie”, când lui nu i‑a fost revelat nimic, sau decât acela care zice: „Voi pogorî şi eu ceva asemănător cu ceea ce a pogorât Allah”? Dar de i‑ai vedea pe cei nelegiuiţi în chinurile morţii, în vreme ce îngerii întind mâinile lor[1], [zicând]: „Lăsaţi să iasă sufletele voastre! Astăzi veţi primi ca răsplată, osândă de umilire, pentru ceea ce aţi spus despre Allah, în afara adevărului, şi pentru că v‑aţi semeţit [faţă] de versetele Lui!”",
  "Şi acum aţi venit la Noi[1], singuri[2], precum v‑am creat pe voi la început[3], şi aţi lăsat în urma voastră tot ceea ce Noi v‑am dăruit. Şi nu‑i vedem Noi, împreună cu voi, pe mijlocitorii voştri, despre care aţi pretins că ar fi asociaţi. Acum s‑a tăiat orice legătură între voi şi v‑au părăsit pe voi aceia despre care aţi pretins [că ar fi mijlocitorii voştri].",
  "Allah este Cel care face să se crape seminţele şi sâmburii. El dă viaţă la ceea ce este mort[1] şi face să moară ceea ce este viu. Acesta este Allah! Cum, atunci, vă lăsaţi voi abătuţi [de la El]?",
  "El face să se ivească zorile şi a statornicit noaptea pentru odihnă şi Soarele şi Luna pentru socotirea [timpului]. Aceasta este hotărârea şi rânduiala Celui Puternic [şi] Atoateştiutor [Al‑’Aziz, Al‑’Alim].",
  "El este Cel care v‑a făcut stelele, pentru ca să vă călăuziţi după ele în întunericurile uscatului şi ale mării. Noi am tâlcuit semnele pentru oamenii care ştiu[1].",
  "El este Cel care v‑a creat dintr‑un singur suflet[1] şi v‑a dat loc de odihnă şi loc de repaus[2]. Noi am tâlcuit semnele pentru oamenii care pricep.",
  "El este Acela care a făcut să coboare apă din cer[1]. Apoi, prin ea, Noi am făcut să încolţească toate plantele, din care după aceea am făcut să iasă verdeaţă, din care scoatem grăunţe, unele peste altele[2], iar din curmali – din mlădiţele lor – ciorchini deşi şi grădini de struguri, măslini şi rodii, asemănătoare şi diferite unele de altele[3]. Priviţi la fructele lor când rodesc, crescând când se coc! În aceasta sunt semne pentru oamenii care cred.",
  "Şi au făcut ca asociaţi ai lui Allah djinnii[1], în vreme ce El i‑a creat pe ei.[2] Şi I‑au născocit Lui fii şi fiice[3] în neştiinţa [lor]. Mărire Lui! El este deasupra tuturor celor cu care Îl înfăţişează!",
  "Făcătorul desăvârşit [Badi’] al cerurilor şi al pământului! Cum să aibă El un fiu, de vreme ce El nu a avut o soaţă? El le‑a creat pe toate şi El pe toate le ştie.",
  "Acesta este Allah, Domnul vostru! Nu există altă divinitate în afară de El, Cel care le‑a făcut pe toate! Aşadar, adoraţi‑L pe El! Şi El este peste toate ocrotitor!",
  "Privirile nu‑L ajung[1], însă El prinde toate privirile[2]. El este Cel Blând [şi] Bine Ştiutor [Latif, Khabir]!",
  "V‑au venit vouă dovezi de la Domnul vostru. Cel ce le vede limpede o face pentru sufletul său, iar cel care rămâne orb [la ele] o face împotriva lui [sufletului său], fiindcă eu nu sunt Păzitor peste voi.",
  "Astfel schimbăm Noi semnele.[1] E i n ‑au d ecât s ă z ică: „ Tu a i învăţat!”[2], dar Noi îl[3] vom tâlcui limpede pentru oamenii care ştiu[4].",
  "Urmează ceea ce ţi‑a fost revelat de către Domnul tău. Nu există altă divinitate în afara Lui! Şi nu‑i lua în seamă pe cei care‑I fac asociaţi!",
  "Dar dacă Allah ar voi, ei nu I‑ar face asociaţi! Însă Noi nu te‑am făcut păzitor peste ei şi tu nu eşti nici chezaş pentru ei[1].",
  "Nu‑i ocărâţi pe aceia care sunt invocaţi afară de Allah[1], ca să nu‑L ocărască ei pe Allah, întru duşmănie şi nepricepere! Astfel am împodobit Noi [în ochii] fiecărei comunităţi făptuirea sa. Apoi, la Domnul lor va fi întoarcerea[2] lor şi El le va vesti despre ceea ce au făptuit ei[3].",
  "Ei jură pe Allah cu toată puterea jurămintelor lor că, dacă le va veni vreo minune[1], ei vor crede în ea [fără şovăire]. Spune: „Doară minunile se află numai la Allah![2]”, însă ce vă face să gândiţi că ei vor crede, când va veni la ei [vreo minune]?",
  "Noi le vom întoarce inimile şi privirile lor, pentru că ei nu au crezut prima oară[1] şi Noi îi vom lăsa să rătăcească în nelegiuirea lor.",
  "Şi de‑am fi pogorât Noi îngerii la ei, şi de le‑ar fi vorbit lor morţii şi‑am fi adunat Noi dinaintea lor toate cele, ei tot nu ar fi crezut, doar dacă ar fi voit Allah. Dar cei mai mulţi dintre ei sunt neştiutori.",
  "Astfel am făcut Noi pentru fiecare profet duşmani – şeitani, dintre oameni şi djinni, care să se ispitească unii pe alţii cu vorbe împodobite, în chip înşelător.[1] Însă dacă Domnul tău ar fi voit, ei nu ar fi putut să o facă. Deci părăseşte‑i pe ei laolaltă cu ceea ce născocesc ei!",
  "Să asculte la ele[1] inimile acelora care nu cred în Viaţa de Apoi, să afle plăcere în ele şi să săvârşească[2] ceea ce ei săvârşesc[3]!",
  "[Voiţi voi] să caut eu un alt judecător în afara lui Allah, când El este Cel care v‑a trimis vouă Cartea lămurită?[1] Aceia cărora le‑am dat Noi Cartea[2] ştiu că ea este pogorâtă de la Domnul tău cu Adevărul. Nu fi, aşadar, dintre aceia care se îndoiesc![3]",
  "Cuvântul Domnului tău a fost plin de adevăr şi dreptate. Nu este nimeni care să schimbe cuvintele Sale[1], iar El este Cel care Aude Totul [şi] Atoateştiutor [As‑Sami’, Al‑Alim]!",
  "De te‑ai supune celor mai mulţi de pe pământ[1], ei te‑ar abate de la calea lui Allah, căci ei nu urmează decât bănuielile[2] [lor] şi ei nu fac decât să născocească minciuni.",
  "Cu adevărat Domnul tău îi cunoaşte cel mai bine pe aceia care se abat de la calea Lui şi El este Cel care‑i cunoaşte cel mai bine şi pe aceia care urmează calea cea dreaptă.",
  "Mâncaţi [numai] din cele peste care s‑a pomenit numele lui Allah[1], dacă voi sunteţi încrezători în versetele Lui.",
  "Ce aveţi voi ca să nu mâncaţi din cele peste care s‑a pomenit numele lui Allah?[1] El doară v‑a lămurit vouă limpede ceea ce v‑a oprit, afară de cele la care sunteţi nevoiţi.[2] M ulţi s e amăgesc prin poftele lor, fără să ştie. Domnul tău îi cunoaşte cel mai bine pe cei nelegiuiţi.",
  "Păziţi‑vă de păcatul învederat, ca şi de cel ascuns! Cei care dobândesc păcatul vor primi răsplata pentru ceea ce au săvârşit.",
  "Şi nu mâncaţi din cel peste care nu s‑a pomenit numele lui Allah, căci aceasta este nelegiuire! Şeitanii îi vor ispiti pe aliaţii lor să se certe cu voi[1]. De le veţi da ascultare[2], veţi fi şi voi politeişti.[3]",
  "Oare acela care a fost mort[1] şi pe care Noi l‑am readus la viaţă[2] şi i‑am dat lui lumină, după care se călăuzeşte, şi umblă printre oameni poate să fie asemenea cu acela care se află în întunericuri, de unde nu poate ieşi[3]? Aşa li s‑a împodobit celor necredincioşi ceea ce ei făceau.[4]",
  "Şi tot astfel am pus Noi în fiecare cetate pe marii ei făcători de rele să uneltească[1], însă ei nu vor unelti decât împotriva lor înşişi, fără ca ei să‑şi dea seama.",
  "Şi dacă a venit la ei un semn[1], au zis ei: „Nu vom crede noi până nu ni se va da ceva asemănător cu ceea ce a fost dat trimişilor lui Allah[2]. Însă Allah ştie mai bine cui trimite mesajul Său. Pe cei care au săvârşit mari răutăţi îi va lovi umilirea lui Allah şi osândă aspră pentru ceea ce ei au uneltit.",
  "De voieşte Allah să călăuzească pe cineva, atunci îi deschide pieptul pentru Islam[1], iar dacă voieşte să ducă pe cineva la rătăcire, atunci îi face pieptul îngust şi închis, ca şi cum s‑ar căzni să se urce în cer.[2] Astfel trimite Allah osânda asupra acelora care nu cred.",
  "Acesta[1] este drumul drept al Domnului tău. Noi am tâlcuit în amănunţime semnele[2] p entru o amenii c are î şi amintesc.",
  "Ei vor avea Casa Păcii[1] la Domnul lor. Şi El este Ocrotitorul lor pentru ceea ce fac[2].",
  "În Ziua în care îi va aduna El pe toţi[1], [le va zice]: „O, obşte a djinnilor![2] Prea mult i‑aţi silnicit pe oameni![3]” Iar aliaţii lor din rândul oamenilor vor zice: „O, Doamne! Noi am avut folos unii de la alţii, dar noi am ajuns la sorocul pe care Tu ni l‑ai hotărât nouă![4]” El va răspunde: „Focul este sălaşul vostru şi veşnic veţi rămâne în el, numai dacă Allah va voi altfel[5], căci Domnul tău este Înţelept, Atoateştiutor [Hakim, ‘Alim]!",
  "Astfel îi vom pune noi pe unii nelegiuiţi[1] peste alţii[2], după cum şi‑au agonisit.",
  "O, obşte a djinnilor şi a oamenilor! N‑au venit, oare, la voi trimişi, aleşi dintre voi, care să vă vestească semnele Mele[1] şi să vă prevină asupra întâlnirii cu această Zi a voastră[2]? Vor zice ei: „Noi facem mărturie împotriva noastră înşine!”[3] Şi i‑a amăgit pe ei viaţa lumească[4]; şi ei au făcut mărturie împotriva lor înşişi[5], cum că ei au fost într‑adevăr necredincioşi.",
  "Aceasta pentru că Domnul tău nu a fost nimicitor al cetăţilor, cu nedreptate, dacă locuitorii lor nu au fost preveniţi[1].",
  "Pentru fiecare sunt trepte [deosebite][1], după cele pe care le‑a făptuit, căci Domnului tău nu‑I este necunoscut ceea ce ei fac.",
  "Domnul tău nu are nevoie [de nimeni şi de nimic][1] şi este cu îndurare. El dacă ar voi, v‑ar putea face să pieriţi şi ar lăsa în urma voastră ceea ce El ar voi, tot aşa cum v‑a creat şi pe voi din urmaşii unui alt neam[2].",
  "Cele care vi se făgăduiesc vor veni [neîndoielnic], iar voi nu le veţi putea împiedica.",
  "Spune: „O, neam al meu! Pliniţi după putinţa voastră şi eu voi plini [după putinţa mea]! Şi veţi afla voi cine va avea izbândă în Casă”[1]. Este acesta [lucru] neîndoielnic: Cei nelegiuiţi nu vor izbândi [niciodată]!",
  "Ei[1] I‑au hotărât lui Allah o parte din recoltele şi din dobitoacele[2] pe care El le‑a izvodit şi au zis: „Aceasta este pentru Allah – după pretenţia lor mincinoasă! – iar asta este pentru asociaţii[3] noştri!” Dar, ceea ce a fost pentru asociaţii lor, nu a ajuns la Allah, pe când ceea ce a fost pentru Allah a ajuns la asociaţii lor. Şi cât de prost au judecat ei![4]",
  "Tot astfel i‑au ademenit asociaţii lor pe mulţi dintre idolatri să‑şi omoare copiii[1], ca să‑i piardă şi pe ei şi ca să le întunece religia lor[2]. Şi de‑ar fi voit Allah, n‑ar fi făcut ei aceasta. Deci lasă‑i pe ei laolaltă cu ceea ce născocesc!",
  "Şi au zis ei[1]: „Acestea sunt vite şi recolte oprite. Nu mănâncă din ele decât aceia care voim noi!”[2], după pretenţia lor mincinoasă![3] Sunt şi vite ale căror spinări au fost oprite[4] şi vite peste care nu rostesc ei numele lui Allah, născocind şi punând pe seama Lui! El îi va răsplăti pentru ceea ce ei au născocit!",
  "Şi au mai spus ei: „Ceea ce se află în pântecul acestor vite[1] e ste m enit n umai b ărbaţilor noştri şi este oprit soaţelor noastre!” Dacă, însă, acesta [se naşte] mort, atunci sunt ei părtaşi. Însă Allah îi va răsplăti pentru porunca lor căci El este Înţelept, Atoateştiutor [Hakim, ‘Alim].",
  "Au pierdut aceia care şi‑au omorât copiii, din neghiobie şi neştiinţă[1], şi care au oprit ceea ce Allah le‑a dat pentru trai, născocind minciuni pe seama lui Allah! Ei sunt în rătăcire şi nu au fost bine călăuziţi.",
  "El este Cel care face să crească grădini cu spalieri[1] şi fără spalieri[2]; curmalii şi culturile cu felurite roade, măslinii şi rodiile, asemănătoare şi deosebite. Mâncaţi din roadele lor, când ele rodesc, şi daţi dreptul din ele [dania] în ziua culesului şi nu risipiţi, căci El nu‑i iubeşte pe risipitori!",
  "Şi [El a creat] printre vite unele pentru purtat poveri şi altele pentru întins [pe jos][1]. Mâncaţi din ceea ce v‑a menit Allah pentru trai[2] şi nu urmaţi paşii lui Şeitan[3], căci el vă este duşman învederat!",
  "[El a creat] opt suflete în perechi[1]: două ovine şi două caprine. Spune[2]: „Pe cei doi bărbătuşi i‑a oprit El sau pe cele două femeiuşe, ori ce este cuprins în pântecele celor două femeiuşe? Spuneţi‑Mi Mie, cu ştiinţă, dacă voi aveţi dreptate cu adevărat?”",
  "Două cămile şi două bovine. Spune: „Cei doi bărbătuşi i‑a oprit El sau cele două femeiuşe, ori ce este cuprins în pântecele celor două femeiuşe? Sau aţi fost voi, cumva, martori când v‑a poruncit Allah aceasta?!” Şi cine este mai nelegiuit decât acela care născoceşte minciuni şi le pune pe seama lui Allah, pentru a‑i rătăci pe oameni, în necunoştinţă? Allah nu‑i călăuzeşte pe oamenii nelegiuiţi!",
  "Spune: „Eu nu găsesc în ceea ce mi‑a fost revelat mie ceva oprit de a fi mâncat de către cel care mănâncă[1], decât dacă este mortăciune sau sânge care s‑a scurs[2] sau carne de porc[3] – aceasta fiind murdărie – sau ceva pângărit, peste care s‑a rostit numele altcuiva decât al lui Allah”. Iar dacă cineva a fost constrâns[4], fără plăcere şi fără poftă[5], Domnul tău este Iertător, Îndurător [Ghafur, Rahim].",
  "Iar acelora care s‑au iudaizat le‑am oprit Noi pe toate cele cu o unghie, iar de la bovine şi ovine le‑am oprit Noi lor grăsimile, în afară de ceea ce poartă pe spatele lor sau este în măruntaie sau se amestecă între oase[1]. Astfel i‑am pedepsit Noi pentru fărădelegea lor şi Noi spunem numai Adevărul.",
  "Iar dacă te invinuiesc de minciună, atunci spune‑le: „Domnul vostru este cu nemărginită îndurare, însă nu se va putea întoarce asprimea sa de la neamul de nelegiuiţi”.",
  "Vor zice aceia care Îi fac asociaţi[1]: „De ar fi voit Allah, nu I‑am fi făcut asociaţi nici noi, nici părinţii noştri şi nici nu am fi oprit nimic”![2] Tot astfel i‑au învinuit şi cei de dinaintea lor de minciună [pe profeţi], până ce au gustat asprimea Noastră[3]. Spune: „Aveţi voi vreo ştire[4] pe care să ne‑o arătaţi? Voi nu urmaţi decât bănuieli şi voi nu faceţi decât să minţiţi!”.",
  "Spune: „Numai la Allah se află dovada convingătoare! Iar dacă El ar fi voit, v‑ar fi călăuzit pe voi toţi”.",
  "Spune: „Aduceţi‑i pe martorii voştri care pot întări că Allah le‑a oprit pe acestea!” Iar dacă ei fac mărturie, tu să nu mărturiseşti împreună cu ei şi să nu urmezi poftele acelora care socotesc semnele noastre mincinoase şi ale acelora care nu cred în Ziua de Apoi şi fac egali Domnului lor.",
  "Spune: „Veniţi să vă citesc ceea ce Domnul vostru v‑a oprit [cu adevărat]: Să nu‑I asociaţi Lui nimic; să fiţi buni cu părinţii[1]; să nu‑i omorâţi pe copiii voştri de teama sărăciei[2], căci Noi vă vom da cele de trai atât vouă cât şi lor; nu vă apropiaţi de cele ruşinoase, nici cele care se văd, nici cele care sunt ascunse[3]; nu ucideţi sufletul pe care l‑a oprit Allah, decât pe drept![4]” Acestea vi le‑a poruncit [Allah]; poate că voi veţi pricepe!",
  "Şi să nu vă apropiaţi de averea orfanului, decât cu ceea ce aţi putea s‑o faceţi şi mai bună[1], până când el nu ajunge la maturitate[2]; şi împliniţi măsurarea şi cântărirea cu dreptate[3]! căci Noi nu impunem unui suflet decât atât cât poate el. Iar când spuneţi [ceva][4], fiţi drepţi, chiar când este vorba de o rudă apropiată şi ţineţi‑vă legământul faţă de Allah!” Acestea vi le‑a poruncit [Allah], poate că voi vă aduceţi aminte!",
  "„Şi acesta este drumul Meu drept! Deci urmaţi‑l şi nu urmaţi căile care vă abat de la drumul Lui[1]!” Acestea vi le‑a poruncit; poate că voi veţi fi cu frică!",
  "Apoi, Noi i‑am dat lui Moise Cartea[1], împlinind binecuvântarea, ca răsplată pentru acela care a făcut bine, ca o înfăţişare amănunţită a tuturor lucrurilor, drept călăuză şi îndurare. Poate că ei vor crede în întâlnirea cu Domnul lor![2]",
  "Iar aceasta[1] este o Carte binecuvântată[2] pe care Noi am pogorât‑o. Urmaţi‑o şi temeţi‑vă[3]! Poate că vi se va arăta îndurare!",
  "Pentru ca voi să nu spuneţi[1]: „Doară Cartea[2] a fost pogorâtă pentru două neamuri, înaintea noastră, dar noi am rămas nepăsători faţă de studiul lor”[3].",
  "Sau să spuneţi: „Dacă ne‑ar fi fost trimisă nouă Cartea[1], noi am fi fost, neîndoielnic, mai bine călăuziţi decât ei[2]! Şi iată că de la Domnul vostru v‑a venit vouă dovadă limpede, călăuzire şi îndurare. Şi cine este mai nelegiuit decât acela care ia versetele lui Allah drept minciuni şi se abate de la ele[3]? Însă Noi îi vom răsplăti pe cei care se îndepărtează de la versetele Noastre cu grea pedeapsă, pentru că ei abat [pe alţii de la ele][4].",
  "Oare aşteaptă ei altceva decât să vină îngerii la ei[1] s au s ă v ină Domnul tău[2] s au s ă l e v ină u nele s emne[3] d e l a D omnul tău[4]? În ziua când vor veni unele semne de la Domnul tău, nu‑i va mai fi de folos nici unui suflet credinţa sa dacă el nu a crezut mai înainte sau dacă nu a dobândit nimic bun prin credinţa sa! Spune: „Aşteptaţi!” Şi Noi aşteptăm[5]!",
  "Tu nu eşti răspunzător cu nimic pentru aceia care şi‑au fărâmiţat religia lor în secte.[1] S oarta l or d epinde n umai d e A llah. Ş i apoi El le va vesti ceea ce au făcut[2].",
  "Acela care va veni[1] cu o faptă bună va avea parte de zece asemenea ei, iar acela care va veni cu o faptă rea nu va fi răsplătit decât cu o faptă pe măsura ei. Dar nu li se va face nici o nedreptate!",
  "Spune: „Într‑adevăr, Domnul meu m‑a călăuzit pe un drum drept[1], o religie adevărată – religia lui Avraam cel drept întru credinţă, care nu a fost printre cei care au făcut asociaţi [lui Allah]!”",
  "Spune: „Într‑adevăr, Rugăciunea mea, actele mele de devoţiune, viaţa mea şi moartea mea îi aparţin lui Allah, Stăpânul lumilor!",
  "El nu are nici un asociat! Astfel mi s‑a poruncit şi eu sunt primul dintre musulmani!”[1].",
  "Spune: „Să caut eu un alt Domn în afară de Allah[1], când El este Stăpân peste toate? Nici un suflet nu va agonisi decât împotriva sa. Şi nici un [suflet] purtător de poveri[2] nu va purta povara altuia!”. Şi apoi la Domnul vostru se află întoarcerea voastră şi El vă va vesti despre cele asupra cărora aţi fost cu păreri diferite.",
  "El este acela care v‑a făcut pe voi urmaşi pe pământ[1], care v‑a ridicat pe unii dintre voi deasupra altora, în trepte[2], pentru a vă cerca întru ceea ce v‑a dat. Cu adevărat Domnul tău este repede la pedeapsă, însă El este Iertător, Îndurător [Ghafur, Rahim].",
  "Alif, Lam, Mim, Sad[1]",
  "O Carte[1] care ţi‑a fost revelată – şi să nu fie în inima ta nici o nelinişte din pricina ei![2] –, pentru ca tu să previi prin ea[3], şi un îndemn pentru dreptcredincioşi.",
  "Urmaţi[1] ceea ce vi s‑a trimis de la Domnul vostru[2] şi nu urmaţi alţi aliaţi în afară de El! Dar voi numai puţin vă aduceţi aminte.",
  "Câte cetăţi am nimicit Noi![1] Şi pedeapsa Noastră le‑a lovit în timpul nopţii sau pe când ei dormeau, la vremea prânzului.",
  "Şi când pedeapsa Noastră i‑a lovit, strigătul lor a fost numai acesta: „Într‑adevăr, noi am fost nelegiuiţi!”[1]",
  "Îi vom întreba Noi pe cei cărora li s‑a trimis, dar îi vom întreba Noi şi pe cei trimişi![1]",
  "Şi le vom povesti Noi[1], în deplină cunoştinţă, căci Noi nu am fost [niciodată] absenţi![2]",
  "Şi cântărirea în ziua aceea va fi dreaptă[1], iar aceia ale căror talere vor atârna mai greu[2], aceia vor fi cu izbândă[3].",
  "Iar aceia ale căror talere vor fi uşoare[1], aceia îşi vor pierde sufletele, căci ei au fost nedrepţi faţă de semnele Noastre[2].",
  "Noi v‑am dat vouă putere pe acest pământ şi v‑am dat pe el cele de trebuinţă pentru trai, dar numai puţini dintre voi aduceţi mulţumire.",
  "Noi v‑am creat şi v‑am dat chip şi le‑am zis apoi îngerilor: „Prosternaţi‑vă înaintea lui Adam!”[1] Şi s‑au prosternat ei, afară de Iblis[2], care nu a fost printre cei care s‑au prosternat.",
  "L‑a întrebat: „Ce te‑a oprit să te prosternezi, când ţi‑am poruncit?” A răspuns: „Eu sunt mai bun decât el! Pe mine m‑ai făcut din foc, iar pe el l‑ai făcut din lut!”",
  "A grăit [Allah]: „Coboară de aici[1], ca să nu te mai arăţi semeţ aici! Deci ieşi afară şi tu vei fi dintre cei vrednici de dispreţ!”.",
  "A răspuns: „Dă‑mi un răgaz până în Ziua când vor fi înviaţi [din morţi]![1]”",
  "A grăit [Allah]: „Vei fi dintre aceia cărora li se va da păsuire![1]”",
  "A zis [Iblis]: „Pentru că m‑ai ademenit[1], îi voi pândi pe ei pe drumul Tău cel drept[2]",
  "Şi îi voi împresura în valuri, din faţă şi din spatele lor, de la dreapta şi de la stânga lor, şi nu‑i vei afla pe cei mai mulţi dintre ei mulţumitori”[1].",
  "A grăit [Allah][1]: „Ieşi de aici[2], dispreţuit şi alungat! Cât despre aceia dintre ei care te vor urma, voi umple Gheena cu voi toţi[3]!",
  "Iar tu, o, Adam! Sălăşluieşte tu împreună cu soaţa ta în Rai! Mâncaţi voi ori de unde voiţi, însă nu vă apropiaţi de acest pom[1], căci altfel veţi fi dintre cei nelegiuiţi![2]”",
  "Dar Şeitan[1] i‑a ispitit, voind să le arate goliciunile care le fuseseră ascunse, zicând: „Domnul vostru nu v‑a oprit de la acest pom decât pentru ca voi să nu deveniţi îngeri şi să nu fiţi nemuritori!”",
  "Şi el s‑a juruit lor: „Eu sunt pentru voi un bun sfătuitor!”",
  "Aşadar, el i‑a înşelat prin amăgire. Şi când ei au gustat din acel pom, li s‑au descoperit goliciunile lor[1] şi au început să‑şi pună peste ele frunze din Grădină. Şi Domnul lor i‑a chemat [zicându‑le]: „Oare nu v‑am oprit Eu de la acest pom şi nu v‑am spus Eu că Şeitan vă este vouă duşman mărturisit?”",
  "Şi au răspuns ei: „Doamne, am fost nedrepţi cu sufletele noastre[1] şi dacă nu ne ierţi şi nu Te înduri de noi, vom fi printre cei pierduţi[2]”.",
  "Le‑a spus [Allah]: „Coborâţi[1]! Vă veţi fi duşmani unul altuia[2] şi pe pământ veţi avea sălaş şi plăcere până la un timp[3]!”",
  "Apoi [a mai] grăit: „Pe el veţi trăi, pe el veţi muri şi din el veţi fi voi scoşi![1]”.",
  "O, fii ai lui Adam[1]! Noi v‑am dat vouă straie care să vă acopere goliciunile, ca şi podoabe. Dar veşmântul smereniei, acesta este cel mai bun! Acesta este [unul] dintre semnele lui Allah[2]; poate că ei îşi vor aminti[3]!",
  "O, fii ai lui Adam! Să nu vă amăgească Şeitan, aşa cum i‑a scos pe părinţii voştri din Rai[1], dezbrăcându‑i de veşmintele lor, ca să le arate goliciunile lor! El vă vede – el şi oştenii lui – în vreme ce voi nu‑i vedeţi! Noi i‑am pus pe şeitani aliaţi pentru aceia care nu cred,",
  "Iar atunci când aceştia săvârşesc o fărădelege, ei zic: „Noi am aflat‑o la strămoşii noştri şi Allah ne‑a poruncit‑o!” Spune: „Allah nu porunceşte nelegiuirea! Spuneţi voi, punând pe seama lui Allah, ceea ce voi nu ştiţi?”",
  "Spune: „Domnul meu a poruncit numai dreptatea! [Şi vă porunceşte vouă]: Întoarceţi‑vă feţele voastre la toate locurile de Rugăciune[1] şi invocaţi‑L pe El cu credinţă adevărată în religia Lui! Precum v‑a creat El, aşa vă veţi întoarce.",
  "El a călăuzit o parte, în vreme ce o parte a meritat să o lase să rătăcească[1]; căci ei şi i‑au luat pe şeitani ca aliaţi[2], în locul lui Allah, şi au socotit că sunt bine călăuziţi.",
  "O, fii ai lui Adam! Luaţi‑vă gătelile[1] voastre la toate locurile de Rugăciune![2] Mâncaţi şi beţi, însă nu întreceţi măsura, fiindcă El nu‑i iubeşte pe cei care întrec măsura!",
  "Spune: „Cine a oprit podoaba[1] orânduită de Allah, pe care El a făcut‑o pentru robii Săi[2] şi bunătăţile cele trebuincioase pentru vieţuire?” Spune: „Ele sunt pentru aceia care cred, în viaţa lumească[3], şi numai pentru ei în Ziua Învierii[4]. Astfel facem Noi versetele Noastre limpezi pentru nişte oameni care ştiu”.",
  "Spune: „Domnul meu a oprit nelegiuirile – atât pe cele văzute cât şi pe cele nevăzute – precum şi păcatul[1], nedreptăţirea [altora] sau să‑i faceţi lui Allah asociaţi, de vreme ce El nu a trimis o astfel de poruncă, sau să spuneţi despre Allah ceea ce nu ştiţi[2].",
  "Pentru fiecare comunitate este un soroc[1]. Când soseşte sorocul lor, ele nu pot nici să‑l întârzie cu un ceas şi nici nu‑l pot grăbi.",
  "O, fii ai lui Adam[1]! De vă vor veni trimişi [aleşi] chiar dintre voi şi vă vor tâlcui semnele Mele, atunci aceia care sunt cu frică[2] şi fac bine nu au a se teme[3] pentru ei şi nici nu vor fi ei mâhniţi[4].",
  "Însă aceia care iau semnele Noastre drept mincinoase şi se întorc semeţi de la ele, aceia vor fi oaspeţi ai Focului şi ei veşnic vor rămâne în el.",
  "Şi cine este mai nelegiuit decât acela care născoceşte minciuni, punându‑le pe seama lui Allah, sau ia semnele Lui drept minciuni?[1] Aceştia vor avea partea lor, care le‑a fost prescrisă, până ce vor veni la ei trimişii Noştri pentru a le lua sufletele[2]. Vor zice ei: „Unde este ceea ce voi aţi chemat în afara lui Allah?[3]” Şi vor răspunde ei: „Ei ne‑au părăsit pe noi!” Şi ei mărturisesc astfel împotriva sufletelor lor că ei sunt necredincioşi[4].",
  "El [Allah] va grăi[2]: „Intraţi în Foc printre djinnii şi oamenii[3] din comunităţile care au fost mai înainte de voi!”. Şi de fiecare dată când va intra o comunitate[4], o va blestema pe sora ei[5]. Apoi, când toate vor ajunge acolo, ultima dintre ele va zice despre prima: „Doamne, aceştia ne‑au dus pe noi în rătăcire, deci dă‑le lor chinul înmulţit în Foc!”. El va zice atunci: „Pentru fiecare va fi îndoită, însă voi nu ştiţi[6]!”",
  "Atunci cea dintâi va zice celei de pe urmă: „Dar voi nu aveţi nici un merit în plus faţă de noi! Aşadar, gustaţi chinul pentru ceea ce v‑aţi agonisit!”[1].",
  "Pentru aceia care iau semnele noastre drept mincinoase şi se întorc de la ele cu semeţie, porţile cerului nu li se vor deschide lor şi nu vor intra ei în Rai decât atunci când va intra cămila prin urechile acului[1]. Astfel îi răsplătim Noi pe marii păcătoşi!",
  "Ei în Gheena vor avea culcuş, iar deasupra lor [vor fi] acoperăminte [tot de foc]. Astfel îi răsplătim Noi pe cei nelegiuiţi!",
  "Cât despre aceia care cred şi plinesc fapte bune, Noi nu putem impune nici unui suflet o povară peste puterile lui, iar aceştia vor fi oaspeţii Raiului şi ei în el vor sălăşlui veşnic.",
  "Şi Noi vom îndepărta din piepturile lor toată pizma şi pe sub ei vor curge pâraie şi vor zice ei: „Laudă lui Allah care ne‑a călăuzit spre acestea! Şi noi nu am fi fost îndreptaţi pe calea cea bună, dacă Allah nu ne‑ar fi călăuzit. Trimişii Domnului nostru au venit cu Adevărul!” Şi către ei se va striga: „Acesta este Raiul [pentru voi]! Aţi fost făcuţi sălăşluitori ai lui pentru ceea ce aţi făptuit”.",
  "Şi vor striga atunci oaspeţii Raiului către oaspeţii Iadului[1]: „Noi am găsit cu adevărat ceea ce Domnul nostru ne‑a făgăduit[2]! Dar voi aţi găsit cu adevărat ceea ce Domnul vostru v‑a făgăduit?[3]” Vor răspunde ei: „Da!”. Însă un crainic va vesti printre ei[4]: „Blestemul lui Allah se abate asupra nelegiuiţilor,",
  "Care opresc de la drumul lui Allah[1] şi caută să‑l facă strâmb şi nu cred în Viaţa de Apoi”[2].",
  "Iar între cele două [tabere] este un zid, iar pe crestele zidului (Al‑’A’raf) se vor afla oamenii care‑i cunosc pe cei din fiecare tabără după trăsăturile lor[1]. Şi vor striga ei către oaspeţii Raiului, zicând: „Pace asupra voastră!” Ei nu au intrat în el, dar ei doresc [să intre].",
  "Iar când privirile lor vor fi întoarse către oaspeţii Iadului, vor zice ei: „Doamne! Nu ne aşeza pe noi împreună cu neamul celor nelegiuiţi!”.",
  "Şi vor striga cei care stau pe crestele zidului (Al‑’A’raf) către unii bărbaţi[1] pe care‑i cunosc după trăsăturile lor, zicând: „Nefolositor este ceea ce voi aţi adunat, ca şi faptul că v‑aţi semeţit!”[2].",
  "Oare aceştia[1] sunt cei despre care aţi jurat că Allah nu le va dărui îndurare[2]? Intraţi în Rai fără a vă teme şi nu veţi avea de ce să vă întristaţi!”[3]",
  "Şi oaspeţii Iadului vor striga către oaspeţii Raiului: „Vărsaţi şi asupra noastră apă sau altceva din ceea ce v‑a dăruit Allah[1]!” Însă ei vor răspunde: „Allah le‑a oprit pentru necredincioşii",
  "Aceia care au luat religia în derâdere şi în joacă şi pe care i‑a amăgit viaţa lumească![1]” Astăzi, Noi îi uităm[2] aşa cum ei au uitat întâlnirea cu această Zi a lor şi pentru că ei au tăgăduit semnele Noastre!",
  "Noi le‑am adus o Carte pe care am desluşit‑o, în deplină cunoştinţă, drept călăuză şi îndrumare pentru un neam [de oameni] care cred.",
  "Oare aşteaptă ei altceva decât împlinirea ei?[1] În ziua când va veni împlinirea ei, vor zice aceia care mai înainte au uitat‑o: „Trimişii Domnului nostru au venit cu Adevărul. Oare avea‑vom noi mijlocitori care să intervină pentru noi? Sau putea‑vom noi să fim readuşi [pe pământ], pentru ca să împlinim alte [fapte] decât cele pe care le‑am săvârşit?” Ei şi‑au pierdut, neîndoielnic, sufletele şi i‑au părăsit pe ei cele pe care le‑au născocit.",
  "Domnul vostru este Allah, care a creat cerurile şi pământul în şase zile, iar apoi s‑a aşezat pe Tron[1]. El face ca noaptea să învăluie ziua, urmându‑i degrabă[2]. [El a creat] Soarele, Luna şi stelele supuse poruncii Sale. Şi nu este decât a Lui înfăptuirea şi stăpânirea.[3] Binecuvântat este Allah, Domnul lumilor!",
  "Chemaţi‑L pe Domnul vostru cu umilinţă şi într‑ascuns[1]! El nu‑i iubeşte pe cei nelegiuiţi!",
  "Nu faceţi stricăciune pe pământ, după buna lui întocmire[1], ci chemaţi‑L pe El întru frică şi nădejde[2], căci îndurarea lui Allah este aproape de aceia care săvârşesc bine.",
  "El este cel care trimite vânturile ca vestire a îndurării Sale[1]. Apoi, după ce ele ridică nouri grei[2], îi mânăm Noi spre tărâm mort[3], şi pogorâm peste el apa şi scoatem cu ea tot felul de roade. Astfel îi vom scoate Noi şi pe morţi[4]; poate că vă va fi aminte!",
  "În tărâmul cel bun cresc plante, cu voia lui Allah, pe când în tărâmul cel rău nu cresc decât cu greu şi neîndestulătoare.[1] Astfel tâlcuim Noi semnele pentru oamenii care aduc mulţumire.",
  "Noi l‑am trimis pe Noe[1] la neamul său, căruia i‑a zis: „O, neam al meu! Adoraţi‑L pe Allah! Voi nu aveţi altă divinitate în afara Lui! Eu mă tem pentru voi[2] de chinul unei zile cumplite[3]”.",
  "Dar căpeteniile neamului său au răspuns: „Noi te vedem pe tine[1] într‑o rătăcire învederată!”",
  "El le‑a răspuns: „O, neam al meu! Eu nu sunt în rătăcire, ci eu sunt trimis de către Stăpânul lumilor.",
  "Eu vă vestesc mesajele Stăpânului meu şi voi să vă povăţuiesc, căci eu ştiu de la Allah ceea ce voi nu ştiţi.",
  "Oare vă miraţi voi că v‑a venit o îndemnare de la Domnul vostru printr‑un om dintre voi, pentru ca să vă prevină[1], pentru ca voi să fiţi cu frică, în nădejdea că voi veţi avea parte de îndurare?”.",
  "Dar ei l‑au socotit mincinos. Însă Noi l‑am mântuit pe el şi pe cei care au fost cu el în corabie şi i‑am înecat pe cei care au socotit semnele Noastre drept minciuni pentru că ei au fost un neam de orbi.",
  "Şi [neamului] ’Ad [I l‑am trimis] pe fratele lor Hud[1], care le‑a zis: „O, neam al meu! Adoraţi‑L pe Allah! Voi nu aveţi altă divinitate în afara Lui! Şi oare nu vă temeţi voi?”",
  "Dar cârmuitorii neamului său, care nu credeau, au zis: „Noi te vedem pe tine în ignoranţă[1] şi te socotim pe tine dintre cei mincinoşi!”",
  "A zis el: „O, neam al meu! Nu este în mine pic de ignoranţă, ci eu sunt trimis de Stăpânul lumilor.",
  "Eu vă vestesc mesajele Domnului meu şi eu sunt pentru voi sfătuitor credincios[1].",
  "Oare vă miraţi că îndemnul vă vine de la Domnul vostru printr‑un om dintre voi pentru a vă preveni? Aduceţi‑vă aminte că El v‑a făcut urmaşi ai neamului lui Noe şi v‑a făcut mai mari la înfăţişare decât pe ei[1]. Şi aduceţi‑vă aminte de binefacerile lui Allah; poate că voi o să izbândiţi![2]”",
  "Au zis ei: „Ai venit la noi pentru ca noi să‑L adorăm pe Allah singur şi să părăsim ceea ce au adorat părinţii noştri? Adu asupra noastră cele cu care ne ameninţi, dacă tu eşti dintre cei ce spun adevărul!”",
  "A zis el: „Veţi fi loviţi de pedeapsa şi mânia Domnului vostru! Vă certaţi cu mine pentru nişte nume pe care voi şi părinţii voştri le‑aţi dat[1] f ără c a A llah s ă fi pogorât în legătură cu ele nici o dovadă? Aşteptaţi, aşadar[2]! Dar şi eu voi fi împreună cu voi printre cei care aşteaptă!”",
  "Şi Noi l‑am mântuit pe el şi pe cei care au fost alături de el, prin mila Noastră, şi i‑am stârpit pe aceia care au ţinut semnele Noastre drept mincinoase şi nu au fost credincioşi.",
  "Şi [neamului] Thamud [i l‑am trimis] pe fratele lor Salih, [care] le‑a zis: „O, neam al meu! Adoraţi‑L pe Allah! Voi nu aveţi altă divinitate în afara Lui! Iată că aveţi dovada limpede [întru aceasta] de la Domnul vostru. Aceasta este cămila de la Allah, dăruită vouă drept semn[1]. Lăsaţi‑o să mănânce pe pământul lui Allah şi nu o atingeţi cu nici un rău, ca să nu vă ajungă un chin dureros!",
  "Şi aduceţi‑vă aminte că El v‑a făcut urmaşi ai [neamului] ’Ad şi v‑a dat sălaş pe acest pământ[1], pentru ca să vă înălţaţi palate[2] în şesurile lui şi să vă săpaţi case în munţi[3]. Aduceţi‑vă aminte de binefacerile lui Allah şi nu faceţi rău pe acest pământ, aducând stricăciune!”",
  "Dar căpeteniile cele îngâmfate din neamul său au zis acelora care erau socotiţi slabi, acelora care credeau dintre ei: „Ştiţi voi de bună seamă că Salih este trimis de Domnul său?” Ei le‑au răspuns: „Noi suntem cu credinţă în cele cu care a fost trimis!”",
  "Dar cei îngâmfaţi au zis: „Noi, în ceea ce credeţi voi, suntem neîncrezători!”",
  "Şi au ologit cămila [şi au înjunghiat‑o][1] şi au călcat porunca Domnului lor, zicând: „O, Salih, adu asupra noastră cele cu care ne ameninţi, dacă tu eşti dintre trimişi!”[2]",
  "Atunci i‑a lovit pe ei strigătul şi dimineaţa au fost aflaţi zăcând întinşi în casele lor[1].",
  "Iar el s‑a întors de la ei, zicând: „O, neam al meu! Eu v‑am vestit mesajul Domnului meu şi v‑am povăţuit de bine, însă voi nu‑i iubiţi pe povăţuitori!”",
  "Şi [când l‑a trimis] pe Lot[1], care a zis neamului său: „Vă dedaţi voi unei asemenea desfrânări pe care nimeni, din toate lumile, nu a mai cunoscut‑o înainte de voi?",
  "Voi mergeţi la bărbaţi, în locul femeilor [în loc să mergeţi la soţiile voastre], pentru a vă potoli poftele! În adevăr, voi sunteţi un neam de desfrânaţi!”",
  "Şi neamul său nu a avut alt răspuns decât a zis: „Scoateţi‑i pe ei[1] din cetatea voastră[2]! Ei sunt oamenii care vor să se ţină neprihăniţi!”",
  "Şi Noi l‑am mântuit pe el împreună cu familia lui, afară de muierea lui, care a fost printre cei pierduţi[1].",
  "Şi Noi am lăsat să cadă peste ei ploaie[1]. Deci priveşte cum a fost sfârşitul nelegiuiţilor!",
  "Şi la Madyan[1] [I l‑am trimis] pe fratele lor Şuayb, care le‑a zis: „O, neam al meu! Adoraţi‑L pe Allah! Voi nu aveţi altă divinitate în afara Lui! Iată că v‑a venit o dovadă limpede [pentru aceasta] de la Domnul vostru! Deci, daţi măsură şi greutate dreaptă şi nu daţi oamenilor mai puţin din lucrurile [care li se cuvin] lor! Şi nu faceţi stricăciune pe pământ, după buna lui întocmire[2]! Aceasta este mai bine pentru voi, dacă sunteţi credincioşi!",
  "Şi nu vă aşezaţi în fiecare drum, ca să ameninţaţi şi să‑l împiedicaţi de la calea lui Allah pe cel care crede în El şi să cercaţi să o faceţi strâmbă! Aduceţi‑vă aminte că voi aţi fost puţini şi că El v‑a înmulţit! Şi priviţi cum a fost sfârşitul făcătorilor de stricăciune!",
  "Dacă o parte dintre voi a crezut în [mesajul] cel cu care eu am fost trimis, dar o altă parte nu crede, atunci aveţi răbdare până ce Allah va judeca între noi[1], căci El este cel mai bun dintre judecători!”.",
  "Dar au zis căpeteniile din neamul lui, care se semeţeau[1]: „Te vom alunga, o Şuayb, pe tine şi pe aceia care cred împreună cu tine, afară din cetatea noastră! Sau vă întoarceţi la religia noastră!”. Însă el le‑a răspuns: „Chiar dacă nu voim s‑o facem?[2]",
  "Am născoci minciuni împotriva lui Allah, dacă ne‑am întoarce la religia voastră după ce Allah ne‑a mântuit de ea[1]. Noi nu trebuie să ne întoarcem la ea decât dacă voieşte Allah, Domnul nostru [să ne ducă în rătăcire]! Însă Domnul nostru cuprinde toate lucrurile cu ştiinţa Sa. Noi în Allah ne încredem[2]! Doamne, judecă între noi şi între neamul nostru întru dreptate, căci Tu eşti cel mai bun dintre judecători!”.",
  "Au zis atunci căpeteniile care nu credeau din neamul lui: „Dacă‑l urmaţi pe Şuayb, atunci [să ştiţi că] voi sunteţi pierduţi!”",
  "Şi i‑a lovit cutremurul şi dimineaţa i‑a găsit zăcând întinşi în casele lor[1].",
  "Cei care l‑au socotit pe Şuayb mincinos au fost ca şi când n‑ar fi petrecut niciodată în ele[1]. Aceia care l‑au socotit pe Şuayb mincinos, aceia au fost pierduţi!",
  "S‑a întors de la ei şi le‑a zis: O, neam al meu! Eu doară v‑am vestit mesajele Domnului meu şi v‑am sfătuit pe voi! Cum să mă întristez eu pentru un neam de necredincioşi?!”",
  "Şi Noi nu am trimis nici un profet într‑o cetate fără să nu fi lovit poporul ei cu nenorocire şi stricăciune, pentru ca ei să se roage [pentru iertare],",
  "Apoi am schimbat răul cu bine, astfel încât ei au crescut în număr şi în bogăţie şi au zis: „I‑au atins şi pe părinţii noştri nenorocirea şi îndestularea!”. Atunci i‑am luat Noi pe neaşteptate, fără ca ei să‑şi dea seama.",
  "Dacă neamurile acestor cetăţi ar fi crezut şi ar fi avut frică, atunci Noi le‑am fi dăruit binecuvântări din cer şi de pre pământ[1]. Însă ei i‑au socotit mincinoşi[2] şi din această pricină Noi i‑am apucat[3] pentru ceea ce au agonisit[4].",
  "Oare locuitorii cetăţilor[1] erau siguri că nu va veni peste ei pedeapsa Noastră, în timpul nopţii, pe când ei dormeau?",
  "Oare locuitorii cetăţilor erau siguri că nu va veni peste ei pedeapsa Noastră în plină zi, pe când ei se veseleau?",
  "Oare se credeau ei la adăpost de viclenia lui Allah?[1] Dar nu se poate socoti la adăpost de vicleşugurile lui Allah decât neamul celor pierduţi!",
  "Oare nu le‑a fost limpede celor care au primit pământul ca moştenire de la neamul lui de dinainte[1] că Noi, dacă voim, putem să‑i pedepsim pentru păcatele lor şi să le pecetluim inimile[2], ca ei să nu mai audă nimic?",
  "Iată aceste cetăţi[1], ale căror istorii ţi le povestim! Trimişii lor au venit la ei cu semne limpezi, însă ei nu au voit să creadă în ceea ce socotiseră mai înainte a fi minciună. Aşa pecetluieşte Allah inimile necredincioşilor!",
  "Noi nu i‑am găsit pe cei mai mulţi dintre ei ţinând un legământ, ci pe cei mai mulţi dintre ei i‑am aflat abătuţi din drum.",
  "Apoi, după ei[1], Noi l‑am trimis pe Moise cu semnele Noastre[2] la Faraon[3] şi la dregătorii lui, însă ei s‑au arătat nedrepţi faţă de ele[4]. Priveşte, dară, cum a fost sfârşitul făcătorilor de stricăciuni!",
  "Şi a zis Moise: „O, Faraon! Eu sunt un trimis al Stăpânului lumilor[1],",
  "Se cuvine, aşadar, să nu spun nimic alta pe seama lui Allah decât numai adevărul. Am venit la voi cu dovadă limpede[1] de la Domnul vostru, deci trimite cu mine pe fiii lui Israel!”",
  "A zis [Faraon]: „Dacă ai venit cu un semn, atunci adu‑l dacă eşti dintre cei care spun adevărul!”",
  "Atunci a aruncat toiagul său şi, iată, că el era un şarpe vădit[1].",
  "Şi a scos mâna sa[1] şi, iată, ea era albă[2] pentru cei care priveau.",
  "Au zis atunci dregătorii din neamul lui Faraon: „Acesta este un vrăjitor iscusit!",
  "El voieşte să vă scoată pe voi din pământul vostru[1]!” „Deci ce porunciţi?” [a întrebat Faraon].",
  "Au zis ei: „Amână‑l pe el şi pe fratele lui[1] şi trimite în oraşe strângători,",
  "Care să‑i aducă la tine pe toţi vrăjitorii iscusiţi!”",
  "Şi au venit vrăjitorii la Faraon şi au zis: „Vom avea noi parte de răsplată, dacă noi vom fi cei biruitori?”",
  "Le‑a răspuns: „Da! Şi veţi fi voi, fără îndoială, dintre cei apropiaţi mie!”",
  "[Atunci] au zis ei: „O, Moise! Vrei să arunci tu [primul] ori suntem noi cei care aruncă [primii]?”",
  "Le‑a răspuns [Moise]: „Aruncaţi voi!” Şi când au aruncat ei, au fermecat ochii oamenilor[1] şi i‑au înfricoşat şi au adus vrajă mare!",
  "Şi i‑am revelat Noi lui Moise: „Aruncă toiagul tău!” Şi iată că el[1] a înşfăcat ceea ce ei izvodiseră.[3]",
  "Şi astfel adevărul a ieşit la iveală[1], iar ceea ce făceau ei a pierit.",
  "Şi ei [Faraon şi dregătorii săi] au fost biruiţi acolo[1] şi s‑au întors ruşinaţi[2].",
  "Şi s‑au aruncat vrăjitorii, prosternându‑se[1].",
  "[Şi] au zis ei: „Credem în Domnul lumilor,",
  "În Domnul lui Moise şi Aaron!”",
  "A zis Faraon [atunci]: „Aţi crezut în el mai înainte ca eu să vă fi îngăduit? Acesta este un vicleşug[1] pe care l‑aţi urzit faţă de cetate[2], pentru ca să scoateţi din ea poporul lui[3]. Dar veţi afla voi în curând![4]",
  "Vă voi tăia mâinile şi picioarele voastre cruciş[1] şi apoi vă voi răstigni pe toţi!”",
  "Ei au răspuns: „Noi către Domnul nostru ne întoarcem![1]",
  "Tu nu te răzbuni pe noi decât pentru că noi am crezut în semnele Domnului nostru, atunci când ele ne‑au venit. Doamne, revarsă asupra noastră răbdare[1] şi fă‑ne pe noi să murim cu desăvârşire supuşi [musulmani][2]!”",
  "Au zis dregătorii din neamul lui Faraon: „Vrei să‑i laşi pe Moise şi pe neamul lui să facă stricăciune în ţară şi să te părăsească pe tine şi pe zeii tăi?” A răspuns el: „Îi vom măcelări pe fiii lor şi le vom lăsa în viaţă pe muierile lor. Noi vom fi deasupra lor, biruitori!”",
  "Moise a zis către neamul său: „Rugaţi‑vă lui Allah pentru ajutor şi fiţi răbdători[1], căci al lui Allah este pământul şi El îl dă moştenire cui voieşte dintre robii Săi. Iar sfârşitul [fericit] este al celor care au frică[2].”",
  "[Şi] i‑au răspuns ei: „Am avut de îndurat[1] înainte ca tu să vii la noi[2], ca şi după ce ai venit la noi!” Dar [Moise] le‑a răspuns: „S‑ar putea ca Domnul vostru să‑l nimicească pe duşmanul vostru[3] şi să vă facă pe voi stăpâni pe acest pământ pentru ca să vadă cum faceţi voi!”",
  "Şi am cercat Noi pe neamul lui Faraon cu ani de foamete şi cu lipsă de roade, poate că vor lua aminte!",
  "Şi când aveau parte de bine, atunci ziceau ei: „Aceasta ni se cuvine nouă!”[1] Iar dacă se abătea asupra lor ceva rău, atunci vedeau semn rău în Moise şi în cei care erau cu el. Însă semnele lor se află la Allah[2], dar cei mai mulţi dintre ei nu ştiu!",
  "Şi au zis ei: „Orice semne ne vei aduce, ca să ne farmeci cu ele, noi nu‑ţi vom fi ţie credincioşi!”",
  "Şi am trimis Noi asupra lor potopul[1], lăcustele[2], păduchii[3], broaştele[4] şi sângele[5], ca semne desluşite, dar ei s‑au îngâmfat şi au fost un neam de păcătoşi.",
  "Şi când venea asupra lor pedeapsa, ziceau ei: „O, Moise! Roagă‑te pentru noi Stăpânului tău, după legământul pe care l‑a făcut cu tine! Şi de ne vei izbăvi de pedeapsă, vom crede în tine şi‑i vom lăsa să plece împreună cu tine pe fiii lui Israel!”",
  "Iar când i‑am izbăvit Noi de pedeapsă până la un termen stabilit, pe care ei trebuia să‑l atingă[1], iată că ei au călcat făgăduinţa.",
  "Deci ne‑am răzbunat pe ei şi i‑am înecat în mare, pentru că ei au luat de minciună semnele Noastre şi au fost nepăsători faţă de ele.",
  "Şi pe oamenii care au fost oprimaţi[1] i‑am făcut moştenitori peste ţinuturile de răsărit ale pământului şi peste ţinuturile lui de apus, pe care Noi le‑am binecuvântat. Iar cuvântul cel mai frumos al Domnului tău asupra fiilor lui Israel s‑a împlinit[2] pentru că au fost statornici. Şi Noi am nimicit ceea ce au durat Faraon şi neamul său[3] şi ceea ce ei au ridicat[4].",
  "Şi i‑am făcut Noi pe fiii lui Israel să treacă Marea[1]. Şi au venit ei la un neam care se închina unor idoli. Atunci i‑au zis ei: „O, Moise! Fă‑ne nouă un zeu[2], aşa cum au şi ei zei!” Dar el le‑a răspuns: „Voi sunteţi un neam de neştiutori![3]",
  "Cele în care petrec aceştia[1] pierdute sunt şi în deşert este ceea ce fac ei![2]”",
  "A [mai] zis el: „Să vă caut vouă o altă divinitate în afara lui Allah, care v‑a pus pe voi mai presus de toate lumile[1]?”.",
  "[Aduceţi‑vă voi aminte că] Noi v‑am izbăvit de neamul lui Faraon care v‑a supus la cel mai rău chin, i‑a măcelărit pe fiii voştri şi le‑a lăsat în viaţă pe muierile voastre. Aceasta a fost grea încercare de la Domnul vostru!",
  "Şi Noi i‑am hotărât lui Moise după treizeci de nopţi, pe care le‑am întregit cu încă alte zece, astfel încât termenul fixat de Domnul său venea după patruzeci de nopţi.[1] Şi Moise i‑a zis fratelui său Aaron: „Ţine‑mi locul la neamul meu şi fii cu dreptate şi nu urma drumul celor care aduc stricăciune!”",
  "Şi când a venit Moise la timpul hotărât de Noi şi a vorbit cu el Domnul său, a zis el: „Doamne, arată‑Te mie ca să Te văd!”. I‑a răspuns lui: „Tu nu Mă vei putea vedea, dar priveşte la Munte şi de va rămâne el neclintit, atunci Mă vei vedea!”[1] Şi când s‑a arătat Domnul său Muntelui, l‑a prefăcut în pulbere, iar Moise s‑a prăbuşit leşinat. Iar când şi‑a venit în fire, a zis: „Mărire Ţie! Mă întorc la Tine căindu‑mă[2] şi sunt cel dintâi dintre credincioşi!”",
  "A grăit [Allah]: „O, Moise! Te‑am ales, dintre toţi oamenii, pentru mesajele Mele şi pentru cuvintele Mele![1] Deci primeşte ceea ce‑ţi dau şi fii dintre cei mulţumitori!”",
  "Şi Noi i‑am scris pe table îndemnare despre toate lucrurile şi tâlcuire despre toate lucrurile[1]. „Ţine‑le, aşadar, cu putere[2] şi porunceşte neamului tău să primească ce e mai bun în ele! Apoi vă voi arăta vouă sălaşul celor abătuţi din drum.",
  "Voi să‑i îndepărtez de la semnele Mele pe cei care sunt îngâmfaţi, pe pământ, pe nedrept. Chiar de‑ar vedea fiecare semn, ei tot nu cred în el. Iar dacă văd calea cea bună, ei nu o primesc drept drum, dar dacă văd calea rătăcirii, o primesc drept drum. Aceasta pentru că ei ţin semnele Noastre de mincinoase şi sunt nepăsători faţă de ele!",
  "Iar aceia care ţin de mincinoase semnele Noastre şi întâlnirea cu Ziua de Apoi, faptele lor sunt în deşert. Oare ar putea fi ei răsplătiţi altfel decât după ceea ce fac?”",
  "Şi neamul lui Moise a făcut, după el, din podoabele lor un viţel cu trup care avea şi muget.[1] Oare n‑au băgat ei de seamă că el nu le vorbeşte şi nu‑i călăuzeşte pe nici un drum? L‑au luat pe el[2] [drept Dumnezeu] şi au fost ei nelegiuiţi.",
  "Şi când s‑au fost căit ei şi şi‑au dat seama că au rătăcit, au zis: „Dacă nu se va îndura Domnul nostru de noi şi nu ne va ierta, vom fi şi noi printre cei pierduţi!”",
  "Şi când s‑a întors Moise la neamul său, mâniat şi întristat, a zis el: „Mare rău aţi săvârşit voi în lipsa mea! Aţi voit voi să grăbiţi porunca Domnului vostru?” Şi a aruncat tablele, l‑a apucat de cap pe fratele său şi l‑a tras spre el. Şi a zis [Aaron]: „O, fiu al mamei mele! Poporul m‑a ţinut de slab şi aproape a fost să mă ucidă. Nu‑i face pe duşmani să se bucure de nenorocirea mea şi nu mă pune pe mine alături de neamul celor nelegiuiţi!”",
  "A zis: „Doamne, iartă‑mi mie şi fratelui meu şi lasă‑ne pe noi să intrăm întru îndurarea Ta, căci Tu eşti cel mai Îndurător dintre cei îndurători”.",
  "Pe cei ce au primit [au adorat] viţelul îi va ajunge mânie de la Domnul lor şi înjosire în această viaţă. Astfel îi răsplătim Noi pe cei care născocesc [idoli],",
  "Dar cu aceia care au săvârşit fapte rele, dar după aceea s‑au căit[1] şi au crezut, Domnul Tău este – după aceea – Iertător, Îndurător [Ghafur, Rahim].",
  "Şi după ce s‑a potolit mânia lui Moise, a luat tablele[1]. În scrisul lor era călăuzire şi îndurare pentru aceia care se tem de Domnul lor.",
  "Şi a ales Moise şaptezeci de bărbaţi din neamul său pentru timpul întâlnirii cu Noi. Şi când i‑a lovit cutremurul [de pământ], a zis el: „Doamne, dacă Tu ai fi voit, i‑ai fi putut pierde mai dinainte, ca şi pe mine. Oare vrei Tu să ne pierzi pentru ceea ce au săvârşit cei nelegiuiţi dintre noi[1]? Aceasta nu este decât o încercare de la Tine, cu care‑i duci în rătăcire pe cei care Tu voieşti şi îi călăuzeşti pe cei care Tu voieşti. Tu eşti Ocrotitorul nostru. Deci iartă‑ne nouă şi îndură‑Te de noi, căci Tu eşti cel mai bun dintre iertători!",
  "Prescrie pentru noi binele în această lume, ca şi în Viaţa de Apoi! Noi, iată că ne întoarcem la Tine, căindu‑ne”. A grăit [Allah]: „Cu pedeapsa Mea îi ajung pe cei care voiesc Eu, iar îndurarea Mea cuprinde toate lucrurile. Şi Eu voi prescrie pentru aceia care au frică şi achită Dania [Az‑Zakat] şi cei care cred în semnele Noastre,",
  "Pentru aceia care îl urmează pe trimis, profetul neînvăţat[1], despre care află scris la ei în Tora şi în Evanghelie. El le porunceşte ceea ce este bine şi‑i opreşte de la ceea ce este urât, le îngăduie lor bunătăţile şi le opreşte lor pe cele necurate[2] şi‑i uşurează pe ei de povara lor şi de lanţurile care au fost asupra lor. Cei ce cred în el[3] şi îl susţin şi îl ajută şi urmează lumina[4] care a fost pogorâtă cu el, aceia vor fi izbânditori”.",
  "Spune: „O, oameni! Eu sunt pentru voi toţi trimisul lui Allah, căruia îi aparţine împărăţia cerurilor şi a pământului. Nu există altă divinitate în afară de El! El dă viaţă şi El dă moarte. Deci credeţi în Allah şi în trimisul Său, profetul cel neînvăţat, care crede în Allah şi în cuvintele Sale! Şi urmaţi‑l! Poate că veţi fi călăuziţi!”",
  "Şi în neamul lui Moise este o comunitate care‑i călăuzeşte [pe ceilalţi] către Adevăr şi cu el judecă, după dreptate.",
  "Şi Noi i‑am împărţit[1] în douăsprezece seminţii, comunităţi, şi i‑am revelat lui Moise, atunci când neamul său i‑a cerut de băut [apă][2]: „Loveşte cu toiagul tău în stâncă!” Şi iată că au ţâşnit din ea douăsprezece izvoare, încât fiecare seminţie ştia locul său de băut. Şi le‑am făcut umbră cu nourii[3] şi am pogorât asupra lor mana şi prepeliţele, [zicând]: „Mâncaţi din bunătăţile pe care vi le‑am dat ca hrană!” Şi nedreptatea lor nu Ne‑a atins pe Noi, ci cu ei înşişi s‑au nedreptăţit.",
  "Şi când li s‑a spus[1]: „Locuiţi în această cetate[2] şi mâncaţi din ea de oriunde voiţi, dar spuneţi: „Iertare!” Şi intraţi pe poartă[3], prosternându‑vă! Noi vom ierta păcatele voastre şi le vom dărui şi mai mult acelora care fac bine!”.",
  "Dar aceia care au fost nelegiuiţi dintre ei au schimbat cu un altul cuvântul care li se spusese. Atunci, Noi am trimis asupra lor pedeapsă din cer, pentru că au fost nelegiuiţi.[1]",
  "Întreabă‑i pe ei[1] despre cetatea care era aşezată lângă Mare, când ei au călcat Sabatul! Peştii au venit la ei în ziua Sabatului, ieşind la suprafaţă; dar în ziua când nu era Sabat, n‑au venit la ei. Astfel i‑am încercat Noi pentru abaterea lor din drum.",
  "Şi când a zis o mulţime dintre ei[1] „De ce îndemnaţi un neam pe care Allah voieşte să‑l nimicească sau să‑l osândească la un chin greu?”, au răspuns [ceilalţi]: „Pentru dezvinovăţire la Domnul vostru; şi poate că ei vor avea frică!”",
  "Şi când au uitat ceea ce li s‑a poruncit, i‑am mântuit Noi pe cei care au oprit de la rău şi i‑am osândit pe cei care au fost nelegiuiţi la chin aspru, pentru abaterea lor din drum.",
  "Şi pentru că totuşi au călcat ceea ce le fusese oprit, le‑am zis Noi: „Fiţi maimuţe demne de dispreţ!”",
  "Şi [ştii] când Domnul tău a vestit că El va trimite asupra lor[1] pe cineva care să‑i cerce cu grea osândă până în Ziua Învierii! Domnul tău este repede la pedeapsă, dar El este Iertător, Îndurător [Ghafur, Rahim].",
  "Şi Noi i‑am împărţit în comunităţi pe pământ. Unii dintre ei sunt drepţi, iar alţii sunt mai puţin de‑atât. Şi i‑am cercat cu bune şi rele, doar‑doar se vor întoarce [la calea cea bună].",
  "Apoi, după ei au venit urmaşi care au moştenit Cartea[1], însă ei aleg ceea ce este mai josnic[2] în această lume, zicând: „Ni se va ierta nouă!” Şi dacă [lucruri] asemănătoare acestuia li se oferă lor, ei le primesc. Oare nu s‑a încheiat cu ei legământul Cărţii, ca ei să nu pună pe seama lui Allah decât Adevărul? Şi‑au cercetat ei ce se află într‑însa. Dar Casa din Lumea de Apoi este mai bună pentru cei care au frică! Oare nu voiţi să pricepeţi?",
  "Iar cei ce se ţin de Carte şi împlinesc Rugăciunea [As‑Salat], [să ştie că] Noi nu lăsăm să se piardă răsplata celor cuvioşi!",
  "Şi când am ridicat Noi Muntele[1] deasupra lor, ca şi când ar fi fost un umbrar[2], şi ei şi‑au închipuit că va cădea peste ei, [le‑am zis]: „Ţineţi cu putere ceea ce v‑am dat şi aduceţi‑vă aminte de ceea ce se află înlăuntru! Poate că voi vă veţi teme!”",
  "Şi când Domnul tău a scos urmaşi din fiii lui Adam, din coastele lor[1], şi le‑a cerut să mărturisească ei înşişi, [zicându‑le]: „Nu sunt Eu Domnul vostru?”, au răspuns ei: „Ba da, facem mărturie!”, pentru ca voi să nu spuneţi în Ziua Învierii: Noi am fost fără grijă de aceasta!”[2].",
  "Sau să nu spuneţi „Părinţii noştri au fost politeişti mai înainte, iar noi suntem urmaşi după ei. Vrei Tu să ne pierzi pentru ceea ce au făcut cei mincinoşi?”.",
  "Astfel facem Noi semnele limpezi; poate că ei se vor întoarce[1].",
  "Istoriseşte‑le lor vestea despre acela căruia Noi i‑am dat semnele Noastre, dar el s‑a abătut de la ele. Şeitan şi l‑a supus şi astfel el s‑a aflat printre cei rătăciţi",
  "Dacă Noi am fi voit, l‑am fi ridicat prin ele[1], însă el a înclinat spre pământ şi a urmat poftei sale. Pilda lui este asemenea pildei câinelui: dacă‑l alungi, el scoate limba gâfâind; dacă‑l laşi în pace, tot scoate limba gâfâind. Aceasta este pilda acelora care socotesc semnele Noastre mincinoase. Istoriseşte‑le, dară, povestea; poate că ei vor cugeta!",
  "Rea pildă este [aceasta] a neamului celor care au luat semnele Noastre drept minciuni şi împotriva lor înşişi au săvârşit ei nedreptatea.",
  "Acela pe care îl călăuzeşte Allah este bine ocârmuit, iar aceia pe care îi duce întru rătăcire sunt pierduţi.",
  "Noi am făcut pentru Gheena pe mulţi dintre djinni şi oameni[1]. Ei au inimi, dar nu pricep cu ele; ei au ochi, dar nu văd cu ei; ei au urechi, dar nu aud cu ele[2]. Aceştia sunt asemenea dobitoacelor, ba ei sunt chiar şi mai rătăciţi. Aceştia sunt nepăsători.",
  "Ale lui Allah sunt numele cele mai frumoase![1] Chemaţi‑L cu ele şi depărtaţi‑vă de aceia care schimonosesc numele Lui![2] Ei vor fi răsplătiţi după ceea ce fac!",
  "Şi printre aceia pe care Noi i‑am creat[1] se află o comunitate ce călăuzeşte după adevăr şi prin el purcede cu dreptate.",
  "Pe aceia care socotesc semnele Noastre mincinoase îi vom duce treptat [către pieire], prin mijloace pe care ei nu le ştiu.",
  "Voi să le dau lor un răgaz, însă viclenia Mea este temeinică.[1]",
  "Oare nu pricep ei? În tovarăşul lor[1] nu este pic de nebunie[2]! El nu este decât un prevenitor limpede[3].",
  "Oare nu văd ei împărăţia cerurilor şi a pământului şi [toate] lucrurile pe care le‑a creat Allah şi că s‑ar putea ca sorocul lor să fie aproape?[1] În ce cuvinte vor crede ei după aceasta?[2]",
  "Aceia pe care Allah îi duce în rătăcire nu au ocârmuitor, iar El îi lasă să rătăcească în nelegiuirea lor[1].",
  "Ei[1] Te vor întreba despre Ceas[2]: „Când va veni el?” Spune: „Numai la Domnul meu este ştirea despre el. Numai El îl va descoperi la timpul lui. Va fi el greu pentru ceruri şi pentru pământ şi nu va veni asupra voastră decât pe neaşteptate”. Te întreabă de parcă tu ai fi interesat [să ştii][3]. Spune: „Numai la Allah se află ştirea despre el!”. Dar cei mai mulţi oameni nu ştiu.",
  "Spune[1]: „Eu nu stăpânesc nici un folos pentru mine şi nici o stricăciune, în afară de ceea ce voieşte Allah. Dacă eu aş fi ştiut necunoscutul, aş avea prisosinţă de bunuri şi nu m‑ar atinge răul. Dar eu nu sunt decât un prevestitor şi un binevestitor pentru oamenii care cred.[2]",
  "El este Cel care v‑a creat dintr‑un singur suflet şi din el a făcut‑o şi pe perechea lui, lângă care el să poată găsi linişte. Şi când el s‑a împreunat cu ea, a purtat ea o sarcină uşoară şi putea umbla cu ea. Dar când s‑a simţit mai grea, au strigat ei amândoi [rugându‑se] către Allah, Domnul lor: „De ne vei dărui un [copil] bun, vom fi noi dintre cei mulţumitori!”.",
  "Şi când le‑a dăruit lor un [copil] bun[1], I‑au făcut Lui asociaţi, ca răsplată pentru ceea ce le‑a dat. Dar Allah s‑a înălţat deasupra celor pe care I‑au asociat [Lui].",
  "Îi asociază [Lui lucruri] ce nu creează nimic şi care ele [însele] sunt create",
  "Şi care nu‑i pot ajuta pe ei cu nimic şi nici lor înşişi nu‑şi pot fi de ajutor?",
  "Iar de‑i chemaţi la drumul cel drept, ei nu vă urmează. Tot una este pentru voi de‑i chemaţi ori de păstraţi tăcere[1]!",
  "Aceia pe care voi îi invocaţi în locul lui Allah sunt robi asemenea vouă[1]. Invocaţi‑i, aşadar, şi să vă răspundă, dacă voi sunteţi cu adevărul!",
  "Au ei, oare, picioare cu care să meargă? Sau au ei mâini cu care să lovească? Sau au ei ochi cu care să vadă? Sau au ei urechi cu care să audă? Spune: „Chemaţi‑i pe asociaţii voştri şi apoi folosiţi viclenia împotriva mea şi nu‑mi daţi nici un răgaz!”",
  "Ocrotitorul meu este Allah Cel care a pogorât Cartea[1] şi El ia asupra Sa [ocrotirea] celor evlavioşi[2].",
  "Aceia pe care îi chemaţi în locul Lui[1] nu vor putea să vă ajute şi nici lor înşişi nu‑şi vor putea fi de ajutor.",
  "Iar dacă‑i chemi la calea cea dreaptă, ei nu aud. Îi vezi cum se uită la tine, ei însă nu văd.",
  "Fii cu iertare[1], porunceşte ceea ce este bun şi îndepărtează‑te de neştiutori!",
  "Şi dacă vreodată Şeitan te îmboldeşte, ispitindu‑te la rău, caută refugiu la Allah, căci El este Cel care Aude Totul [şi] Bineştiutor [Sami’, ‘Alim].",
  "Aceia care au frică [de Allah], când îi atinge ceva rău din partea lui Şeitan[1], îşi aduc aminte şi iată cum ei văd [primejdia].",
  "Însă pe fraţii lor îi împing [şeitanii] în rătăcire, încât apoi ei nu se mai pot opri.",
  "Şi când lor nu le aduci semn, atunci zic ei: „Nu‑l născoceşti tu?”. Spune: „Eu nu urmez decât ceea ce‑mi este revelat de Domnul meu!” Acestea[1] sunt dovezi limpezi de la Domnul vostru, ocârmuire şi îndurare pentru un neam [de oameni] care cred!",
  "Şi când este citit Coranul, atunci ascultaţi‑l cu atenţie şi păstraţi tăcere, poate că voi veţi avea parte de îndurare [de la Allah]!",
  "Pomeneşte‑L pe Domnul tău în sufletul tău[1], cu umilinţă şi frică, fără a o rosti cu glas tare, atât dimineaţa cât şi seara, şi nu fi dintre cei nepăsători[2]!",
  "Chiar şi cei ce sunt aproape de Domnul tău nu se socotesc prea mari pentru a‑L adora pe El, ci ei Îl preamăresc şi se prosternează dinaintea Lui.[1]",
  "Ei te întreabă[1] despre prăzi. Spune[2]: „Prăzile sunt ale lui Allah şi ale Trimisului!”[3] Şi fiţi cu frică de Allah, fiţi cu pace între voi[4] şi fiţi cu supunere faţă de Allah şi faţă de Trimisul Său[5], dacă sunteţi credincioşi!",
  "Ci cu adevărat, credincioşi sunt aceia ale căror inimi se cutremură[1] când se pomeneşte [numele lui] Allah şi a căror credinţă sporeşte când li se citesc versetele Lui şi se încred în Domnul Lor[2].",
  "Şi aceia care plinesc Rugăciunea [As‑Salat][1] şi dau milostenie [pe calea lui Allah] din cele cu care Noi i‑am înzestrat[2].",
  "Aceştia sunt cu adevărat credincioşi şi ei au trepte la Domnul lor[1], precum şi iertare şi câştig din belşug.[2]",
  "La fel, în numele Adevărului te‑a scos Domnul tău din casa ta[1], cu toate că o parte dintre dreptcredincioşi nu erau doritori[2].",
  "Ei se certau cu tine în legătură cu Adevărul[1], după ce el devenise limpede, ca şi când ar fi fost duşi la moarte şi chiar ar fi văzut‑o.[2]",
  "[Aduceţi‑vă aminte] când Allah v‑a făgăduit vouă că una din cele două cete[1] va să fie a voastră! Şi aţi fi vrut voi să fie a voastră cea care nu avea arme[2], însă Allah a voit să adeverească Adevărul cu vorbele Sale[3] şi să‑i nimicească pe necredincioşi până la ultimul,",
  "Pentru a face să se adeverească Adevărul şi să curme neadevărul, cu toate că nelegiuiţii se împotriveau.[1]",
  "[Aduceţi‑vă aminte] când voi cereaţi ajutor Domnului vostru şi El v‑a răspuns numaidecât: „Eu voi să vă vin în ajutor cu o mie de îngeri, rânduiţi unul după altul”!",
  "Allah nu l‑a făcut[1] decât pentru a fi bună vestire[2], pentru ca inimile voastre să‑şi găsească liniştea cu ea. Şi nu este victorie decât numai de la Allah. Allah este Puternic [şi] Înţelept [‘Aziz, Hakim].",
  "[Aduceţi‑vă aminte] când El v‑a învăluit pe voi cu un somn, ca o pavăză din partea Sa, şi a pogorât asupra voastră din cer apă, ca să vă curăţească pe voi cu ea[1] şi să îndepărteze de la voi murdăria lui Şeitan[2] şi să vă întărească inimile şi să vă statornicească picioarele cu ea[3].",
  "[Aduceţi‑vă aminte] când Domnul tău le‑a revelat îngerilor[1]: „Eu sunt cu voi! Întăriţi‑i, aşadar, pe cei care cred[2]! Eu voi arunca spaimă în inimile celor care nu cred! Loviţi‑i, deci, peste gâturi şi loviţi‑i peste toate vârfurile degetelor![3]",
  "Aceasta pentru că ei s‑au împotrivit lui Allah şi Trimisului Său”. Iar cu aceia care se împotrivesc lui Allah şi Trimisului Său, Allah este aspru la pedeapsă.",
  "Aceasta este [soarta voastră]![1] Gustaţi‑o, deci! Şi necredincioşii vor avea parte de chinul Focului[2].",
  "O, voi cei care credeţi! Dacă vă întâlniţi cu cei care nu cred [şi ei sunt] în mers la luptă[1], nu le întoarceţi spatele, [fugind]!",
  "Iar asupra celor care în ziua aceea[1] le vor întoarce spatele [fugind] – în afară de cei care fac un ocoliş pentru luptă sau de aceia care se îndreaptă spre o altă ceată – se va abate mânia lui Allah, iar sălaşul lor va fi Gheena! Şi ce cumplită soartă [vor avea ei]!",
  "Şi nu voi i‑aţi omorât[1], ci Allah i‑a omorât. Şi când tu ai aruncat [un pumn de ţărână],[2] nu tu l‑ai aruncat, ci Allah l‑a aruncat. Şi aceasta ca să‑i dăruiască pe dreptcredincioşi cu o frumoasă dăruire[3]. Allah este Cel care Aude Totul [şi] Atoateştiutor [Sami’, ‘Alim].",
  "Aceasta pentru ca Allah să slăbească viclenia necredincioşilor.",
  "De veţi cere biruinţa [lui Allah], v‑a şi venit biruinţa [Lui],[1] dar de veţi înceta[2], e mai bine pentru voi. Însă dacă vă veţi întoarce[3], ne vom întoarce şi Noi[4] şi nu vă va fi de folos oastea voastră întru nimic, chiar de va fi [şi mai] numeroasă, căci Allah este cu dreptcredincioşii.",
  "O, voi cei care credeţi! Fiţi cu supunere faţă de Allah şi de Trimisul Său şi nu vă întoarceţi de la El, când îl auziţi![1]",
  "Şi nu fiţi ca aceia care au spus „Am auzit!”, în vreme ce ei nu au auzit[1]!",
  "Cele mai rele vieţuitoare pentru Allah sunt surzii[1] şi muţii[2] care nu pricep.[3]",
  "Dacă Allah ar şti ceva bun la ei[1], i‑ar face să audă, însă chiar de i‑ar lăsa să audă[2], ei ar întoarce spatele, îndepărtându‑se.",
  "O, voi cei care credeţi! Răspundeţi‑I lui Allah şi Trimisului [Său][1], dacă vă cheamă la ceea ce vă dă viaţă![2] Şi să ştiţi că Allah se interpune între om şi inima sa[3] şi că voi la El vă veţi aduna![4]",
  "Şi feriţi‑vă de o nenorocire[1] care nu‑i va atinge doar pe cei care sunt nelegiuiţi dintre voi[2]! Şi să ştiţi că Allah este aspru la pedeapsă!",
  "Aduceţi‑vă aminte[1] când voi eraţi puţini la număr, slabi şi oprimaţi pe pământ[2] şi vă temeaţi să nu vă răpună oamenii, însă El v‑a dat adăpost[3] şi v‑a întărit cu ajutorul Lui[4] şi v‑a îndestulat cu bunătăţi[5], pentru ca voi să fiţi mulţumitori!",
  "O, voi cei care credeţi! Nu‑L vicleniţi pe Allah şi pe Trimis! Nici nu vicleniţi asupra celor ce v‑au fost încredinţate, cu bună ştiinţă![1]",
  "Şi să ştiţi că bunurile voastre şi copiii voştri nu sunt decât o încercare[1] şi că la Allah se află răsplată mare.",
  "O, voi cei care credeţi! Dacă sunteţi cu frică de Allah, atunci El vă va da vouă un Îndreptar[1] şi vă va şterge vouă faptele rele şi vă va ierta, căci Allah este dătător de har nemărginit.",
  "[Şi adu‑ţi aminte] cum au ticluit împotriva ta cei care nu credeau, ca să te întemniţeze ori să te omoare, ori să te alunge[1]! Au ticluit ei, însă şi Allah a ticluit, căci Allah este cel mai bun între cei care ştiu a ticlui[2].",
  "Şi când li se recită lor versetele Noastre, zic ei: „Noi am auzit de bună seamă[1]! Iar de am voi noi, am putea spune asemenea acestora, căci ele nu sunt alta decât legende ale celor vechi!”.",
  "[Şi adu‑ţi aminte] când au zis ei [idolatrii]: „Doamne, dacă acesta este Adevăr de la Tine, atunci fă să plouă asupra noastră pietre din cer ori adu peste noi osândă dureroasă!”.[1]",
  "Allah nu a voit să‑i osândească[1], atunci când te aflai şi tu printre ei! Şi nu a voit Allah să le fie nimicitor când unii dintre ei au cerut iertare[2]!",
  "De ce să nu‑i pedepsească Allah, de vreme ce ei împiedică [pe dreptcredincioşi] de la Moscheea cea Sfântă[1], cu toate că nu erau păzitorii ei. Păzitorii ei adevăraţi sunt numai aceia care au frică [de Allah]; însă cei mai mulţi dintre ei nu ştiu[2].",
  "Şi nu era rugăciunea lor în Casa [aceea][1] alta decât numai şuierat şi plesnit din palme. „Gustaţi din chin, pentru că nu aţi crezut!”",
  "Cei care nu cred, cheltuiesc averea lor pentru a împiedica [oamenii] de la calea lui Allah. O vor cheltui ei, dar aceasta le va aduce lor mâhnire, iar apoi vor fi înfrânţi. Şi aceia care nu cred, vor fi adunaţi în Gheena,",
  "Pentru ca Allah să‑l deosebească pe cel rău de cel bun[1] şi să‑i pună pe cei răi unul peste altul şi să‑i îngrămădească pe toţi şi să‑i arunce în Gheena. Aceştia sunt cei pierduţi[2].",
  "Spune acelora care nu cred[1] că, dacă se vor opri[2], li se va ierta ceea ce a trecut[3], dar dacă se vor întoarce ei, [atunci vor fi pedepsiţi], după pilda celor de dinainte![4]",
  "Şi luptaţi împotriva lor până ce nu va mai fi ispită şi până ce religia va fi în întregime pentru Allah![1] Iar de se vor opri, Allah este Cel care Vede Bine [Basir] ceea ce fac ei.",
  "Iar de vor respinge, [plecând], atunci să ştiţi că Allah este Ocrotitorul vostru. Şi ce minunat Ocrotitor şi ce minunat Sprijinitor [este El]!",
  "Şi să ştiţi că a cincea parte din ceea ce aţi luat drept pradă[1] este pentru A llah[2], Trimisul [Său] şi apropiaţi[3], orfani, sărmani şi trecătorul de pe drum [nevoiaş], dacă voi credeţi în Allah şi în ceea ce Noi am pogorât asupra Robului Nostru[4] în ziua deosebirii [Al‑Furqan][5]: ziua în care s‑au întâlnit cele două tabere! Şi Allah este cu putere peste toate.",
  "[Aduceţi‑vă aminte!][1] când voi eraţi pe malul apropiat, iar ei [duşmanii] pe malul îndepărtat [al văii], iar caravana se afla mai jos decât voi.[2] Dacă voi v‑aţi fi dat întâlnire, nu aţi fi fost atât de înţeleşi asupra timpului întâlnirii. Însă Allah a voit să împlinească un lucru ce trebuia împlinit, pentru ca să piară cei care au pierit având dovadă vădită, şi să rămână în viaţă cei care au rămas în viaţă având dovadă vădită. Şi Allah este, neîndoielnic, Cel care Aude Totul [şi] Bineştiutor [Sami’, ‘Alim].",
  "[Adu‑ţi aminte] cum Allah ţi i‑a arătat în visul tău puţini. Iar dacă ţi i‑ar fi arătat mulţi, v‑aţi fi temut voi şi aţi fi avut păreri deosebite asupra acestui lucru. Dar Allah v‑a păzit [de aceasta][1]. El este bine ştiutor al celor dinăuntrul piepturilor.",
  "Şi [aduceţi‑vă aminte] cum El vi i‑a arătat vouă puţini în ochii voştri, când v‑aţi întâlnit[1], după cum v‑a împuţinat şi pe voi în ochii lor, pentru ca Allah să împlinească un lucru ce trebuia împlinit. Şi la Allah se întorc [toate] lucrurile[2].",
  "O, voi cei care credeţi! Când întâlniţi o oaste [de duşmani], fiţi statornici şi pomeniţi‑L pe Allah mult, pentru ca voi să izbândiţi!",
  "Şi fiţi supuşi lui Allah şi Trimisului Său[1] şi nu vă certaţi, ca să nu pierdeţi şi să nu piară forţa voastră! Şi fiţi răbdători[2], căci Allah este cu cei răbdători!",
  "Şi nu fiţi ca aceia care au ieşit din casele lor mândri, de ochii lumii[1], pentru ca să se abată de la calea lui Allah, căci Allah este Cel care Cuprinde [cu ştiinţa Sa] [Muhit] ceea ce fac ei.",
  "Şi [adu‑ţi aminte] când Şeitan le‑a înfrumuseţat faptele lor, zicând: „Nu este învingător pentru voi printre oameni astăzi, căci eu sunt aliat cu voi[1]!” Dar când cele două oşti s‑au văzut una pe cealaltă, atunci s‑a întors el pe călcâie şi a zis: „Eu nu am nici o legătură cu voi! Eu văd ceea ce voi nu vedeţi! Eu mă tem de Allah, căci Allah este aspru la pedeapsă!”",
  "[Şi aduceţi‑vă voi aminte] când făţarnicii[1] şi cei care au boală în inimi[2] au zis: „Pe aceştia[3] i‑a amăgit religia lor!” Însă cei ce se încred în Allah [vor fi victorioşi, căci] Allah este Puternic [şi] Înţelept [‘Aziz, Hakim].",
  "Şi de ai vedea cum îngerii iau sufletele celor care nu cred! Îi lovesc peste feţe şi peste spate, [zicând]: „Gustaţi din chinul Focului!”[1]",
  "Aceasta[1] pentru ceea ce au săvârşit mâinile voastre[2], căci Allah doară nu este nedrept cu robii Săi!",
  "[Ei sunt] asemenea neamului lui Faraon şi celor de dinaintea lor, care nu au crezut în semnele lui Allah şi pe care Allah i‑a pedepsit pentru păcatele lor[1]. Allah este Puternic [Qawiyy] [şi] aspru la pedeapsă![2]",
  "Aceasta[1] pentru că Allah nu schimbă îndurarea pe care a revărsat‑o asupra unui neam, decât dacă ei schimbă ceea ce este în sufletele lor.[2] Allah este Cel care Aude Totul [şi] Atoateştiutor [Sami’, ‘Alim]!",
  "[Ei sunt] asemenea neamului lui Faraon şi celor de dinaintea lor, care au socotit drept mincinoase semnele Domnului lor şi pe care i‑am nimicit pentru păcatele lor şi am înecat Noi neamul lui Faraon, căci toţi erau nelegiuiţi[1].",
  "Cele mai rele vietăţi pentru Allah sunt cele care nu au crezut[1] şi care nu cred[2],",
  "Aceia cu care ai făcut legământ, dar ei au călcat de fiecare dată legământul lor, şi care nu au frică[1].",
  "Aşadar, dacă tu îi dovedeşti în război, alungă‑i [speriindu‑i] cu ei pe cei care vin în urma lor! Poate că ei îşi vor aduce aminte[1]!",
  "Iar dacă tu vreodată te temi de hainie din partea unui neam[1], rupe înţelegerea cu ei întocmai aşa[2], căci Allah nu‑i iubeşte pe cei haini.",
  "Şi să nu‑şi închipuie niciodată cei care nu cred că ei au scăpat[1], căci ei nu vor putea niciodată să Ne împiedice![2]",
  "Deci pregătiţi [pentru luptă] împotriva lor[1] tot ceea ce puteţi din forţă şi din cai înşeuaţi, cu care să‑i înspăimântaţi pe duşmanul lui Allah şi pe duşmanul vostru şi pe alţii decât aceştia[2], pe care voi nu‑i ştiţi, dar pe care Allah îi ştie. Şi tot ceea ce voi cheltuiţi pe calea lui Allah vă va fi dat înapoi pe deplin şi nu veţi fi nedreptăţiţi.",
  "Iar dacă ei vor înclina către împăcare, înclină şi tu către ea. Şi încrede‑te în Allah, căci El este Cel care Aude Totul [şi] Atoateştiutor [Sami’, ‘Alim].",
  "Însă dacă ei vor voi să te înşele[1], atunci Allah îţi va fi de ajuns. El este Cel care te‑a susţinut cu ajutorul Său[2] şi prin dreptcredincioşi",
  "Şi care a unit inimile lor[1]. De ai fi cheltuit tu tot ceea ce se află pe pământ, tot nu ai fi unit inimile lor, însă Allah i‑a unit,[2] căci El este Puternic [şi] Înţelept [‘Aziz, Hakim].",
  "O, Profetule! Îţi este de ajuns Allah [ca sprijinitor, ţie] şi dreptcredincioşilor care te urmează!",
  "O, Profetule! Îndeamnă‑i pe dreptcredincioşi la luptă! Dacă douăzeci dintre voi sunt statornici, vor birui ei două sute, iar de sunt între voi o sută, vor birui ei o mie dintre aceia care nu cred, căci aceştia sunt un neam care nu pricep.",
  "Acum, Allah v‑a uşurat vouă [sarcina], căci El ştie că în voi este slăbiciune.[1] Dar dacă printre voi sunt o sută statornici, ei vor înfrânge două sute, iar dacă printre voi sunt o mie, ei vor înfrânge două mii, cu voia lui Allah, căci Allah este cu cei statornici.",
  "Nici un Profet nu ar fi trebuit să aibă prizonieri până [nu ar fi învins], măcelărind pe pământ. Voi voiţi bunurile acestei lumi[1], în vreme ce Allah voieşte [pentru voi] Lumea de Apoi[2], iar Allah este Puternic [şi] Înţelept [‘Aziz, Hakim].",
  "De n‑ar fi venit mai înainte hotărâre[1] d e l a A llah,[2] v‑ar fi lovit pe voi mare osândă pentru ceea ce aţi luat[3].",
  "Deci mâncaţi voi din cele ce le‑aţi luat ca pradă[1], dacă ele sunt îngăduite şi bune, şi fiţi cu frică de Allah, căci Allah este Iertător, Îndurător [Ghafur, Rahim]!",
  "O, Profetule! Spune celor prinşi în mâinile voastre: „Dacă Allah ştie că în inimile voastre se află ceva bun, El vă va dărui [ceva încă] şi mai bun decât ceea ce vi s‑a luat şi vă va ierta, căci Allah este Iertător, Îndurător” [Ghafur, Rahim].",
  "Iar de voiesc ei[1] hainirea ta, ei L‑au hainit şi pe Allah mai înainte[2] şi a dat El putere asupra lor[3], căci Allah este Atoateştiutor [şi] Înţelept [‘Alim, Hakim].",
  "Aceia care au crezut şi au purces în pribegie[1] şi au luptat pe calea lui Allah cu averile şi cu sufletele lor, precum şi aceia care au dat adăpost şi au dat ajutor[2], aceia îşi sunt aliaţi unii altora. Însă la aceia care au crezut, dar n‑au purces în pribegie, voi nu aveţi a vă alia întru nimic până ce nu vor purcede şi ei în pribegie[3]. Iar de vă vor cere ei ajutor, în sprijinul religiei, aveţi datoria de a le acorda ajutor[4], dar nu împotriva unui neam dacă între voi şi între el este un legământ, căci Allah este Cel care Vede [Basir] ceea ce faceţi voi.[5]",
  "Aceia care nu cred, asemenea sunt aliaţi unul cu altul. Dacă voi [dreptcredincioşii] nu purcedeţi astfel, va fi dezbinare pe pământ şi mare stricăciune.[1]",
  "Iar aceia care au crezut şi au purces în pribegie şi au luptat pe calea lui Allah, ca şi aceia care au dat adăpost şi au dat ajutor, aceia sunt cu adevărat credincioşi şi ei vor avea parte de iertare şi de răsplată îmbelşugată.",
  "Însă aceia care au crezut mai apoi[1] şi au purces în pribegie şi au luptat împreună cu voi, aceia sunt de‑ai voştri. Totuşi, cei care sunt legaţi prin rudenie au întâietate unii faţă de alţii,[2] după Legea lui Allah, iar Allah este peste toate Ştiutor.[3]",
  "S‑a lepădat Allah şi Trimisul Său de aceia dintre politeişti cu care voi aţi încheiat legământ![1]",
  "„Peregrinaţi prin ţară [vreme de] patru luni[1], dar să ştiţi că voi nu‑L veţi face pe Allah neputincios[2] şi că Allah îi va acoperi de ruşine pe necredincioşi!”[3]",
  "Şi este o vestire de la Allah şi de la Trimisul Său către oameni în ziua Pelerinajului cel mare[1] că Allah este dezlegat de politeişti, împreună cu Trimisul Său. Dacă vă veţi căi, va fi mai bine pentru voi[2], însă dacă voi vă întoarceţi[3], să ştiţi că nu‑L veţi putea face pe Allah neputincios! Şi vesteşte‑le acelora care nu cred osândă dureroasă,",
  "Afară de acei politeişti cu care aţi încheiat legământ şi care nu v‑au lipsit pe voi de nimic[1] şi nu au sprijinit pe nimeni[2] [în lupta] împotriva voastră! Ţineţi legământul încheiat cu ei până la termenul asupra căruia v‑aţi învoit cu ei! Allah îi iubeşte pe cei care au frică.",
  "Iar când se vor încheia lunile cele sfinte[1], atunci omorâţi‑i pe idolatri oriunde îi aflaţi! Prindeţi‑i[2], împresuraţi‑i şi întindeţi‑le lor orice cursă![3] Î nsă d acă e i s e c ăiesc[4], împlinesc Rugăciunea [As‑Salat] şi achită Dania [Az‑Zakat], atunci daţi‑le lor drumul, căci Allah este Iertător, Îndurător [Ghafur, Rahim]!",
  "Şi dacă vreunul dintre idolatri te roagă să‑i dai adăpost[1], dă‑i lui adăpost, pentru ca el să audă vorbele lui Allah[2], apoi ajută‑l să ajungă la locul său de adăpost![3] Aceasta pentru că ei sunt un neam care nu ştiu[4].",
  "Cum să aibă idolatrii un legământ cu Allah şi cu Trimisul Său[1], afară de aceia cu care voi aţi făcut legământ la Moscheea cea Sfântă?[2] Câtă vreme ei sunt drepţi cu voi, fiţi drepţi cu ei, căci Allah îi iubeşte pe cei care sunt cu frică!",
  "Cum?! Când ei vă biruiesc pe voi, nu păzesc nici rudenie, nici legământ cu voi! Vă aduc mulţumiri gurile lor, însă inimile lor refuză[1], iar cei mai mulţi dintre ei sunt nişte ieşiţi din drum!",
  "Ei au schimbat versetele lui Allah pe un preţ de nimic[1] şi i‑au împiedicat [şi pe alţii] de la calea Lui. Şi cât de rău este ceea ce fac ei!",
  "Ei nu păzesc faţă de un credincios nici rudenie, nici legământ, iar aceştia sunt cei care întrec măsura în nelegiuirea lor!",
  "Însă dacă ei se căiesc şi împlinesc Rugăciunea [As‑Salat] şi achită Dania [Az‑Zakat], atunci ei sunt fraţii voştri întru religie[1]. Iar Noi facem limpezi semnele pentru un neam care ştie.",
  "Dar dacă ei încalcă jurămintele lor[1], după ce au făcut legământ, şi hulesc religia voastră, atunci luptaţi‑vă împotriva căpeteniilor necredinţei, căci ei nu ţin jurămintele! Poate că ei vor înceta[2]!",
  "Nu vreţi voi să luptaţi împotriva unor oameni care şi‑au călcat jurămintele şi au vrut să‑l alunge pe Trimis şi v‑au atacat mai întâi pe voi?![1] Oare vă temeţi de ei? Însă mai drept este să vă temeţi de Allah, dacă sunteţi dreptcredincioşi!",
  "Luptaţi‑vă împotriva lor, căci Allah îi va pedepsi prin mâinile voastre şi‑i va acoperi de ruşine şi vă va ajuta să‑i biruiţi şi va tămădui piepturile unor oameni dreptcredincioşi!",
  "Şi va alunga mânia din inimile lor! Şi Allah va primi căinţa aceluia de la care El voieşte, căci Allah este Atoateştiutor [şi] Înţelept [‘Alim, Hakim]!",
  "Sau credeţi voi că veţi fi lăsaţi[1] aşa, fără ca Allah să‑i ştie pe aceia dintre voi care au luptat şi nu au luat ca aliat[2] pe nimeni altcineva decât pe Allah, Trimisul Său şi pe dreptcredincioşi?[3] Allah este Bineştiutor [Khabir] a ceea ce faceţi voi.",
  "Nu se cuvine ca politeiştii să întreţină[1] moscheile lui Allah, în vreme ce ei înşişi sunt martorii necredinţei lor! Faptele acestora sunt zadarnice şi în Foc vor petrece ei veşnic![2]",
  "Ci întreţin moscheile lui Allah doar aceia care cred în Allah şi în Ziua de Apoi, împlinesc Rugăciunea [As‑Salat], aduc Dania [Az‑Zakat] şi nu se tem decât de Allah. Poate că aceia vor fi dintre cei bine călăuziţi!",
  "Oare puneţi voi [sarcina] de a da pelerinilor să bea [apă] şi întreţinerea Moscheii celei Sfinte pe aceeaşi treaptă cu credinţa celui care crede în Allah şi în Ziua de Apoi şi luptă pe calea lui Allah? Ei nu sunt deopotrivă înaintea lui Allah şi Allah nu călăuzeşte neamul de nelegiuiţi!",
  "Cei care au crezut[1] şi au purces în pribegie[2] şi au luptat pe calea lui Allah, cu averile şi cu vieţile lor, sunt pe o treaptă mai înaltă înaintea lui Allah şi aceia sunt câştigători[3].",
  "Le vesteşte Domnul lor îndurarea Lui şi bunăvoinţă şi Grădini pentru ei, în care este plăcere necontenită,",
  "În care ei vor rămâne în veci, căci Allah are răsplată nesfârşită!",
  "O, voi cei care credeţi! Nu‑i luaţi pe părinţii voştri şi pe fraţii voştri ca aliaţi, dacă ei iubesc necredinţa mai mult decât credinţa! Aceia dintre voi care îi iau ca aliaţi, aceia sunt nelegiuiţii!",
  "Spune: „Dacă părinţii voştri, fiii voştri, fraţii voştri, soţiile voastre, clanul vostru, bunurile pe care le‑aţi dobândit, negoţul de a cărui lâncezire vă temeţi şi locuinţele de care sunteţi mulţumiţi vă sunt vouă mai scumpe decât Allah, decât Trimisul Său şi decât lupta pe calea Lui, atunci aşteptaţi‑vă să vină Allah cu porunca Sa[1]!” Iar Allah nu călăuzeşte neamul de nelegiuiţi!",
  "Allah v‑a ajutat să biruiţi în numeroase locuri. Şi în ziua de la Hunayn[1], când aţi fost mândri de numărul vostru mare, însă el nu v‑a fost de folos întru nimic. Şi îngust vi s‑a părut vouă pământul, măcar că el era întins. Apoi aţi întors spatele, fugind.",
  "Apoi, Allah a pogorât liniştea Sa asupra Trimisului Său şi asupra dreptcredincioşilor şi a trimis oşteni pe care nu i‑aţi văzut şi i‑a chinuit pe cei care nu credeau. Aceasta este răsplata necredincioşilor!",
  "Apoi Allah primeşte căinţa de la cel care El voieşte, căci Allah este Iertător, Îndurător [Ghafur, Rahim].",
  "O, voi cei care credeţi! Politeiştii sunt o murdărie! Deci să nu se mai apropie de Moscheea cea Sfântă după acest an al lor[1]. Iar de vă temeţi voi de sărăcie, atunci Allah vă va îmbogăţi – dacă va voi – prin harul Său, căci Allah este Atoateştiutor [şi] Înţelept [‘Alim, Hakim].",
  "Luptaţi împotriva acelora care nu cred în Allah şi nici în Ziua de Apoi şi nu opresc ceea ce Allah şi Trimisul Său au oprit şi nu împărtăşesc religia Adevărului, dintre aceia cărora li s‑a dat Cartea(8), până ce ei nu vor plăti tributul[1] cu mâna lor, fiind ei supuşi [legilor]!",
  "Iudeii zic:„Uzayr[1] este fiul lui Dumnezeu!”, iar creştinii zic: „Mesia este fiul lui Dumnezeu!” Acestea sunt cuvintele lor, [rostite] cu gurile lor. Ei spun vorbe asemănătoare cu ale acelora care nu au crezut de dinaintea lor – Allah să‑i nimicească[2]! Cum [se înşeală ei], îndepărtându‑se [de Adevăr]!",
  "Ei îi iau pe rabinii lor şi pe călugării lor, precum şi pe Mesia, fiul Mariei, ca Domni în locul lui Allah, în vreme ce li s‑a poruncit[1] să nu adore decât un singur Dumnezeu, în afara căruia nu este [alt] Dumnezeu. Mărire Lui! El este deasupra celor pe care‑i asociază Lui!",
  "Voiesc ei să stingă cu gurile lor lumina lui Allah[1], însă Allah nu voieşte alta decât să desăvârşească lumina Sa, chiar dacă necredincioşii urăsc [aceasta].",
  "El este Cel care l‑a Trimis pe Trimisul Său cu buna călăuzire[1] şi cu religia Adevărului[2], pentru ca ea să fie biruitoare asupra oricărei alte religii, chiar dacă politeiştii urăsc [aceasta].",
  "O, voi cei care credeţi! Mulţi dintre rabini şi călugări mănâncă averile oamenilor pe nedrept şi [îi] împiedică de la calea lui Allah! Iar acelora, care strâng[1] aur şi argint şi nu le cheltuiesc pe calea lui Allah, vesteşte‑le osândă dureroasă,",
  "Într‑o Zi în care vor fi ele[1] încinse în focul Gheenei şi cu ele se vor arde frunţile, laturile şi spinările lor. Aceasta este ceea ce aţi strâns pentru sufletele voastre! Gustaţi din ceea ce aţi strâns!",
  "Numărul lunilor la Allah este de douăsprezece luni[1], în Cartea lui Allah, din ziua când El a făcut cerurile şi pământul. Patru dintre ele sunt sfinte.[2] Aceasta este religia cea dreaptă. Şi nu săvârşiţi în timpul lor nedreptate împotriva sufletelor voastre![3] Şi luptaţi uniţi împotriva politeiştilor, întocmai cum luptă ei împotriva voastră! Şi să ştiţi că Allah este cu cei care au frică [de El]!",
  "Schimbarea [lunilor] nu este altceva decât o sporire a necredinţei. Prin aceasta cei care nu cred sunt duşi în rătăcire. Un an ei o îngăduiesc şi un an o socotesc sfântă, pentru ca să potrivească numărul [lunilor] pe care Allah le‑a socotit sfinte. Astfel îngăduiesc ei ceea ce a oprit Allah. Faptele lor rele le sunt înfrumuseţate[1]. Şi Allah nu călăuzeşte neamul de necredincioşi.",
  "O, voi cei care credeţi! Ce‑i cu voi? Când vi s‑a zis: „Purcedeţi pe calea lui Allah!”, voi v‑aţi lăsat grei pe pământ.[1] Oare v‑a plăcut vouă viaţa lumească mai mult decât Viaţa de Apoi? Plăcerea acestei vieţi nu va fi decât puţină în Lumea de Apoi!",
  "Dacă voi nu purcedeţi, vă va pedepsi El cu chin dureros şi vă va schimba cu un alt neam[1]. Şi voi nu‑I veţi putea dăuna întru nimic, şi Allah este cu putere peste toate.",
  "Dacă voi nu‑i veniţi în ajutor[1], [să ştiţi că] l‑a ajutat Allah [mai înainte], când cei care nu credeau l‑au alungat, ca unul dintre cei doi[2]. Când ei doi se aflau în peşteră şi când el i‑a zis însoţitorului său: „Nu fi mâhnit, căci Allah este cu noi!” Şi a pogorât Allah liniştea Sa asupra lui şi i‑a venit în ajutor cu oşteni pe care voi nu i‑aţi văzut şi a făcut cuvântul celor care nu credeau [să coboare] jos, în timp ce cuvântul lui Allah [s‑a înălţat] cel mai sus. Iar Allah este Puternic [şi] Înţelept [‘Aziz, Hakim].",
  "Purcedeţi uşori ori grei[1] şi luptaţi cu averile şi sufletele voastre pe calea lui Allah! Aceasta este mai bine pentru voi, dacă pricepeţi!",
  "Dacă ar fi fost un câştig uşor[1] sau de o călătorie mai scurtă, atunci te‑ar fi urmat, însă distanţa li s‑a părut lor prea grea şi lungă. Şi vor jura ei pe Allah: „De‑am fi putut noi, am fi purces laolaltă cu voi!” Se pierd pe ei înşişi, căci Allah ştie că ei sunt mincinoşi.",
  "Allah te‑a iertat! De ce le‑ai dat tu voie[1], înainte de a‑i descoperi pe cei aflaţi întru adevăr şi de a‑i cunoaşte pe cei mincinoşi?",
  "Nu‑ţi vor cere îngăduinţă aceia care cred în Allah şi în Ziua de Apoi, când [este vorba] să lupte cu averile şi cu sufletele lor, iar Allah este Bineştiutor [‘Alim] al celor care sunt cu frică.",
  "Ci îţi cer îngăduinţă[1] aceia care nu cred în Allah şi în Ziua de Apoi, ale căror inimi s‑au umplut de îndoială, căci ei şovăie din pricina îndoielii lor.",
  "Dacă ei ar fi vrut să purceadă [la luptă], ar fi făcut ei pregătiri pentru aceasta.[1] Însă nu I‑a plăcut lui Allah purcederea lor şi El i‑a oprit[2]. Şi li s‑a zis [lor]: „Şedeţi [acasă] cu cei care şed[3]!”",
  "Şi de‑ar fi purces ei laolaltă cu voi, n‑ar fi făcut decât să sporească tulburarea voastră[1] şi s‑ar fi grăbit, căutând să semene vrajbă şi neînţelegere în rândurile voastre. Şi printre voi ar fi fost unii care să le dea ascultare. Dar Allah este Bineştiutor [‘Alim] al nelegiuiţilor.",
  "Şi mai înainte au căutat ei să semene dihonie[1] şi să‑ţi încurce ţie treburile[2], până ce a venit Adevărul[3] şi a învins religia lui Allah, măcar că lor nu le place.",
  "Printre ei sunt unii care zic: „Îngăduieşte‑mi mie[1] şi nu mă duce pe mine în ispită!” Şi oare nu în ispită au căzut ei? Şi Gheena îi va cuprinde pe cei necredincioşi[2]!",
  "Dacă ai parte de ceva bun, aceasta îi întristează, iar dacă te loveşte o nenorocire, atunci zic ei: „Noi am fost prevăzători dinainte[1]!” şi se îndepărtează bucuroşi.",
  "Spune: „Nu ne va atinge pe noi nimic în afară de ceea ce ne‑a prescris Allah! El este Ocrotitorul nostru! Şi în Allah trebuie să se încreadă dreptcredincioşii!”",
  "Spune: „Ce aşteptaţi voi, pentru noi, alta decât unul din cele două lucruri minunate[1]? Iar noi aşteptăm ca Allah să vă lovească cu osândă dureroasă[2], fie de la El, fie prin mâinile noastre. Aşadar aşteptaţi! Dar şi noi suntem în aşteptare împreună cu voi!”",
  "Spune: „Dacă dăruiţi de bunăvoie sau de nevoie,[1] oricum nu se va primi niciodată de la voi, căci voi aţi fost [şi sunteţi] un neam de nelegiuiţi!”",
  "Şi nu împiedică să fie primite darurile lor decât faptul că ei nu au crezut în Allah şi în Trimisul Său şi că ei nu vin la Rugăciune [As‑Salat] decât numai cu lene şi nu dăruiesc decât obligaţi.",
  "Să nu te uluiască averile lor, nici copiii lor! Allah voieşte numai să‑i pedepsească prin ele în această viaţă şi‑şi dau ei sufletul, fiind necredincioşi.",
  "Ei [ipocriţii] jură pe Allah că ei sunt cu adevărat dintre voi, însă ei nu sunt dintre voi, ci ei sunt un neam căruia îi este frică.",
  "Dacă ar găsi ei un adăpost sau peşteri, ori o hrubă în care să se ascundă, s‑ar îndrepta spre acestea, luând‑o la fugă.",
  "Unii dintre ei te ponegresc pentru milostenii.[1] De li se dăruiesc lor din acestea, ei sunt mulţumiţi, dar de nu li se dăruiesc lor din ele, iată‑i cum se înfurie!",
  "Măcar de‑ar fi ei[1] mulţumiţi de ceea ce le‑a dăruit Allah şi Trimisul Său şi ar zice: „Ne este de ajuns Allah! Ne va dărui nouă Allah din harul Său şi la fel şi Trimisul Lui şi spre Allah ne îndreptăm noi rugile[2]!”",
  "Milosteniile [din Danie] sunt numai pentru săraci, pentru sărmani, pentru cei care ostenesc pentru ele, pentru cei ale căror inimi se adună [întru credinţă][1], pentru slobozirea robilor, pentru cei îndatoraţi greu, pentru calea lui Allah şi pentru călătorul aflat pe drum[2]. [Aceasta este] poruncă de la Allah, iar Allah este Atoateştiutor [şi] Înţelept [‘Alim, Hakim].",
  "Şi printre ei sunt unii care‑l necăjesc pe Profet şi spun: „El este numai ureche!” Spune: „O ureche pentru binele vostru! El crede în Allah şi îi crede pe dreptcredincioşi! El este îndurare pentru aceia dintre voi care cred!” Iar aceia care‑l necăjesc pe Trimisul lui Allah vor avea parte de chin dureros![1]",
  "Ei[1] se jură[2] pe Allah, pentru ca să vă facă mulţumiţi. Însă Allah şi Trimisul Său sunt mai vrednici să‑i mulţumească, dacă ei sunt credincioşi.",
  "Oare nu ştiu ei că cel care se împotriveşte lui Allah şi Trimisului Său va avea parte de focul Gheenei, în care veşnic va avea sălaş?! Şi aceasta este mare ruşine!",
  "Cei făţarnici se tem[1] că va fi pogorâtă despre ei o Sură care să vestească ceea ce se află în inimile lor. Spune: „Bateţi‑vă voi joc! Allah va scoate [la iveală] cele de care voi vă temeţi!”",
  "Iar dacă‑i întrebi, atunci zic ei: „Noi vorbeam întra‑olaltă şi glumeam!” Spune: „Voi luaţi în derâdere pe Allah şi semnele Sale şi pe Trimisul Lui?!”",
  "Nu vă dezvinovăţiţi[1]. Voi v‑aţi făcut necredincioşi după ce aţi fost credincioşi. Iar dacă Noi iertăm o parte dintre voi[2], osândim o [altă parte], pentru că ei sunt nelegiuiţi!",
  "Bărbaţii făţarnici şi muierile făţarnice sunt ei unul la fel ca altul. Ei poruncesc ceea ce este oprit[1] şi opresc de la ceea ce este potrivit[2] ş i‑şi s trâng e i m âinile[3]. L‑au uitat pe Allah şi i‑a uitat şi El pe ei. Făţarnicii sunt ei cei ieşiţi din drum.",
  "Allah a făgăduit bărbaţilor făţarnici şi muierilor făţarnice, precum şi necredincioşilor, focul Gheenei şi veşnic vor sălăşlui în el! Aceasta le este de ajuns[1]! I‑a blestemat Allah şi vor avea ei parte de chin veşnic.",
  "[Sunteţi] ca aceia de dinaintea voastră! Au fost ei chiar şi mai puternici decât voi şi au avut chiar şi mai multe averi şi mai mulţi copii. Şi s‑au bucurat ei de partea lor [în această lume][1] şi v‑aţi bucurat şi voi de partea voastră, aşa cum s‑au bucurat cei de dinaintea voastră de partea lor. Şi vorbiţi voi fără de noimă, precum şi ei vorbeau fără de noimă. Dar în van sunt faptele acestora atât în această lume, cât şi în Lumea de Apoi. Şi aceştia sunt pierduţi.",
  "Oare nu a ajuns la ei vestea despre aceia de dinaintea lor[1]: despre neamul lui Noe, despre ‘Ad şi Thamud, despre neamul lui Avraam, despre locuitorii din Madyan şi despre cetăţile cele răsturnate[2]? Trimişii lor le‑au adus semne limpezi[3]. Allah nu a voit să le facă nedreptate, ci ei înşişi şi‑au făcut nedreptate[4].",
  "Dreptcredincioşii şi dreptcredincioasele îşi sunt aliaţi unii altora. Ei poruncesc ceea ce este cuvenit, opresc de la ceea ce este neîngăduit, plinesc Rugăciunea [As‑Salat], aduc Dania [Az‑Zakat] şi se supun lui Allah şi Trimisului Său. Cu aceştia Allah va fi îndurător, căci Allah este Puternic [şi] Înţelept [‘Aziz, Hakim].",
  "Allah le‑a promis dreptcredincioşilor şi dreptcredincioaselor Grădini pe sub care curg pâraie, în care vor avea sălaş veşnic şi cămine bune în grădinile Edenului[1]. Însă mulţumirea lui Allah este şi mai mare; aceasta este o izbândă nemărginită![2]",
  "O, Profetule! Luptă împotriva necredincioşilor şi făţarnicilor şi fii aspru cu ei! Gheena va fi sălaşul lor şi ce sfârşit trist [vor avea ei]!",
  "Ei jură pe Allah că nu au spus, însă ei au spus cuvântul necredinţei şi au respins credinţa, după Islamul lor. Ei au uneltit ceea ce nu au izbutit.[1] Şi ei nu au alta a reproşa în afară de aceea că Allah – ca şi Profetul Său – i‑a făcut bogaţi cu harul Lui.[2] Iar de se vor căi[3], va fi mai bine pentru ei. Însă de vor întoarce ei spatele, plecând, Allah îi va osândi cu un chin dureros atât în această lume, cât şi în Lumea de Apoi, şi nu vor avea ei pe pământ ocrotitor şi nici ajutor.",
  "Şi [unii] dintre ei au făcut legământ cu Allah: „De ne va da nouă din harul Său, vom da noi milostenii şi vom fi noi dintre cei evlavioşi!”[1]",
  "Dar când El le‑a dat din harul Său, s‑au dovedit zgârciţi cu El şi I‑au întors spatele, lepădându‑se[1].",
  "Şi a lăsat El să urmeze făţărie în inimile lor[1] până în Ziua când se vor întâlni cu El[2], pentru că ei nu au ţinut ce I‑au făgăduit lui Allah şi pentru că ei au minţit.",
  "Oare ei nu ştiu că Allah cunoaşte taina lor[1], ca şi discuţia lor într‑ascuns[2], şi că Allah este Bineştiutor al lucrurilor necunoscute?",
  "Pe aceia care îi ponegresc pe dreptcredincioşii, care de bunăvoie fac milostenii, dar nu află [pentru a oferi] decât [rodul] trudei lor, şi îi iau în derâdere pe ei[1], pe aceia îi va lua şi Allah în derâdere[2] şi ei vor avea parte de osândă dureroasă.",
  "Roagă‑te de iertare pentru ei[1] sau nu te ruga de iertare pentru ei! Chiar de te vei ruga de iertare pentru ei de şaptezeci de ori, Allah tot nu‑i va ierta! Şi aceasta pentru că ei nu cred în Allah şi în Trimisul Său, iar Allah nu‑i călăuzeşte pe cei nelegiuiţi.",
  "S‑au bucurat aceia care au rămas în casele lor,[1] în urma Trimisului lui Allah, şi nu au voit să lupte cu bunurile lor şi cu sufletele lor pe calea lui Allah şi au zis ei[2]: „Nu purcedeţi la luptă pe dogoarea aceasta!” Spune: „Focul Gheenei[3] este mult mai dogoritor!” Dacă ei ar pricepe[4]!",
  "Lasă‑i să râdă puţin[1], căci vor plânge ei mult[2], drept răsplată pentru ceea ce au agonisit[3]!",
  "Dacă Allah te va aduce înapoi[1] l a o p arte d intre e i[2] şi ei îţi vor cere îngăduinţa de a porni [la luptă], spune: „Voi nu veţi ieşi împreună cu mine niciodată şi nu veţi lupta alături de mine împotriva vreunui duşman! Voi aţi fost mai mulţumiţi să şedeţi [acasă] prima oară; şedeţi aşadar cu cei ce rămân[3]!”",
  "Şi nu te ruga nicicând pentru vreunul dintre ei care moare şi nu sta lângă mormântul lui[1]! Ei nu au crezut în Allah şi în Trimisul Său şi s‑au săvârşit nelegiuiţi.",
  "Şi să nu te uluiască averile şi copiii lor, căci Allah voieşte să îi pedepsească prin ele în această lume[1] şi ei vor muri nelegiuiţi![2]",
  "Şi când este revelată o sură[1] [în care se porunceşte]: „Credeţi în Allah şi luptaţi împreună cu Trimisul Său”, cei cu stare dintre ei[2] te roagă [să‑i scuteşti de luptă] zicând: „Lasă‑ne pe noi să rămânem împreună cu cei care şed [acasă]!”",
  "Le‑a plăcut lor să fie împreună cu cele rămase [acasă]. Inimile lor au fost pecetluite şi nu pricep.[1]",
  "Însă Trimisul şi cei care au crezut laolaltă cu el au luptat cu averile şi cu sufletele lor[1]. Aceştia vor avea parte de lucrurile bune[2] şi aceştia sunt cei care izbândesc.",
  "Allah a pregătit pentru ei Grădini pe sub care curg pâraie, în care ei vor sălăşlui veşnic. Iar aceasta este marea izbândă.",
  "Şi au venit cei care cer întruna îngăduinţă dintre beduini[1], pentru ca să li se dea voie [să rămână acasă], iar [alţii] au rămas, minţind pe seama lui Allah şi a Trimisului Său. Însă pe aceia care nu au crezut dintre ei îi va lovi osândă dureroasă.",
  "Şi nu este nici un păcat pentru cei slabi[1], nici pentru bolnavi şi nici pentru aceia care nu au din ce să cheltuiască [pe calea lui Allah][2], dacă ei sunt cu credinţă faţă de Allah şi de Trimisul Său. Împotriva celor care fac bine[3] nu este [cale de învinuire], căci Allah este Iertător, Îndurător [Ghafur, Rahim].",
  "Şi nici împotriva acelora care au venit la tine, cerând să‑i porţi [pe animale de călărie], iar tu le‑ai zis: „Nu găsesc pe ce să vă port!” şi care s‑au întors cu ochii plini de lacrimi, de mâhnire că ei nu găsesc ce să dea.",
  "Ci cale [de învinuire] este numai împotriva acelora care îţi cer îngăduinţă, cu toate că sunt înstăriţi. Lor le‑a plăcut să fie împreună cu cele rămase. Şi a pecetluit Allah inimile lor, însă ei nu ştiu.",
  "Se vor dezvinovăţi faţă de voi, când vă veţi întoarce la ei. Spune: „Nu vă dezvinovăţiţi, căci noi nu vă dăm crezare! Allah ne‑a prevenit despre veştile voastre”[1]. Şi vor vedea Allah şi Trimisul Său fapta voastră.[2] Apoi veţi fi aduşi înapoi la Cel care le ştie pe cele nevăzute ca şi pe cele văzute şi El vă va vesti cele ce le‑aţi făcut[3].",
  "Ei vă vor jura pe Allah, când voi vă veţi întoarce la ei, pentru ca voi să‑i iertaţi pe ei[1]. Îndepărtaţi‑vă de ei, căci ei sunt o spurcăciune[2], iar sălaşul lor va fi Gheena, ca răsplată pentru ceea ce ei au agonisit[3].",
  "Vă vor jura vouă ca să fiţi mulţumiţi de ei. Dar dacă voi veţi fi mulţumiţi, totuşi Allah nu va fi mulţumit de cei nelegiuiţi!",
  "Beduinii sunt mult mai împietriţi în necredinţa şi în făţărnicia lor[1] ş i m ai î ndrituiţi[2] să nu cunoască preceptele pe care Allah le‑a revelat Trimisului Său. Iar Allah este Atoateştiutor [şi] Înţelept [‘Alim, Hakim].",
  "Printre beduini sunt unii care iau ceea ce cheltuiesc [ca milostenie sau pentru război] ca o datorie apăsătoare şi pândesc să se abată asupra voastră nenorocirile. Nenorocirea să cadă asupra lor! Allah este Cel care Aude Totul [şi] Atoateştiutor [Sami’, ‘Alim].",
  "Dar printre beduini sunt care cred în Allah şi în Ziua de Apoi şi iau ceea ce cheltuiesc drept apropiere de Allah şi [de obţinere a] rugăciunilor Trimisului. Acesta este într‑adevăr [un mijloc de] apropiere [de Allah] pentru ei, iar Allah îi va primi sub îndurarea Lui[1], căci Allah este Iertător, Îndurător [Ghafur, Rahim].",
  "Allah a fost mulţumit de primii [credincioşi] dintre cei care au purces la pribegie [muhajirun][1] şi sprijinitori [‘ansar][2] şi dintre cei care l‑au urmat cu bună purtare, şi Allah este mulţumit de ei, după cum şi ei sunt mulţumiţi de El. Şi El le‑a pregătit Grădini pe sub care curg pâraie şi veşnic vor sălăşlui în ele. Aceasta este marea izbândă!",
  "Iar printre beduinii din jurul vostru se află făţarnici, ca şi printre locuitorii din Medina, care se îndârjesc în făţărie. Tu nu‑i ştii, însă Noi îi ştim pe ei. Noi îi vom chinui de două ori[1]. Apoi vor fi ei aduşi la mare chin!",
  "Şi sunt alţii care au mărturisit păcatele lor, care au amestecat o faptă bună[1] cu o alta rea[2]. Poate că Allah va primi căinţa lor, căci Allah este Iertător, Îndurător [Ghafur, Rahim].",
  "Ia din bunurile lor[1] milostenie[2], prin care să‑i curăţeşti şi să‑i binecuvântezi şi roagă‑te pentru ei, căci rugile tale aduc tihnă pentru ei. Iar Allah este Cel care Aude Totul [şi] Atoateştiutor [Sami’, ‘Alim].",
  "Oare nu ştiu ei că Allah primeşte căinţa de la robii Săi şi acceptă milostenii[1] şi că Allah este Primitorul căinţei [şi] Îndurătorul [Tawwab, Rahim]?",
  "Şi spune: „Lucraţi[1], căci Allah va vedea lucrul vostru ca şi Trimisul Său şi dreptcredincioşii! Şi veţi fi voi aduşi[2] la Cel care le cunoaşte pe cele nevăzute şi pe cele văzute şi vă va vesti vouă cele pe care le‑aţi făcut!”",
  "Iar alţii[1] sunt lăsaţi să aştepte porunca lui Allah, fie că îi va chinui pe ei, fie că îi va ierta pe ei. Iar Allah este Atoateştiutor [şi] Înţelept [‘Alim, Hakim].",
  "Însă aceia[1] care au durat o moschee[2] pentru a pricinui daună, necredinţă şi schismă între dreptcredincioşi[3] şi ca pregătire pentru aceia care au luptat mai înainte împotriva lui Allah şi a Trimisului Său[4] şi care jură: „Noi nu am vrut decât binele!”[5] – Allah mărturiseşte că aceia sunt mincinoşi! –",
  "Să nu stai[1] nicicând în ea, căci o moschee clădită din prima zi pe cucernicie[2] este mai potrivită să stai în ea, fiindcă într‑însa sunt oameni care doresc să se curăţească şi Allah îi iubeşte pe cei care se curăţesc!",
  "Oare cel care a întemeiat zidirea pe frica de Allah şi pe mulţumirea lui Allah este mai bun sau acela care a întemeiat zidirea pe o margine de prăpastie gata să se surpe, care se va prăbuşi cu el în focul Gheenei? Iar Allah nu călăuzeşte neamul de nelegiuiţi!",
  "Zidirea pe care au înălţat‑o nu va înceta să fie pricină de îndoieli în inimile lor, până ce inimile lor nu se vor rupe! Iar Allah este Atoateştiutor [şi] Înţelept [‘Alim, Hakim].",
  "Allah a cumpărat de la dreptcredincioşi sufletele şi bunurile lor, în schimbul Raiului, şi astfel ei luptă pe calea lui Allah, omorând şi fiind omorâţi. Aceasta este o făgăduinţă cu adevărat, pe care a luat‑o asupra Lui, în Tora, în Evanghelie şi în Coran. Şi cine este mai credincios legământului său decât Allah? Bucuraţi‑vă, aşadar, pentru negoţul pe care l‑aţi tocmit, căci aceasta este marea izbândă,[1]",
  "Ca şi pentru cei care se căiesc[1], cei care adoră[2], cei care aduc laudă, cei care purced prin lume, cei care se închină, cei care se prosternează[3], cei care poruncesc ceea ce se cuvine şi cei care opresc de la cele neîngăduite şi cei care păzesc poruncile[4] lui Allah. Binevesteşte‑le dreptcredincioşilor!",
  "Nu se cade, ca Profetul şi cei care cred, să ceară iertare pentru politeişti, chiar dacă ei sunt rude, după ce li s‑a arătat limpede că ei sunt oaspeţii Iadului.",
  "Cererea de iertare a lui Avraam pentru tatăl său nu a fost decât din pricina unei făgăduinţe pe care i‑a făcut‑o.[1] Dar când i‑a devenit limpede că el este vrăjmaş al lui Allah, atunci s‑a dezlegat de el. Avraam era milos şi blând.",
  "Allah nu duce în rătăcire un neam, după ce l‑a călăuzit, până ce nu‑i arată limpede, de ce trebuie să‑i fie frică. Allah este peste toate ştiutor!",
  "A lui Allah este împărăţia cerurilor şi a pământului. El dă viaţă şi El dă moarte. Şi voi nu aveţi în afara lui Allah aliat şi apărător.",
  "Allah a primit căinţa Profetului[1], [căinţa acelora] care au purces în peregrinare[2], şi a sprijinitorilor[3], care l‑au urmat la ceasul greului, după ce aproape că se abătuseră inimile unei părţi dintre ei[4]. Apoi a primit căinţa lor, căci El este Iertător, Îndurător [Ra’uf, Rahim].",
  "Şi [a primit El căinţa] şi de la cei trei care au fost lăsaţi în urmă[1], până ce pământul le‑a fost lor prea strâmt, cu toate că el era întins, iar sufletele lor au devenit şi ele prea strâmte[2] şi atunci au ştiut ei că nu este adăpost de Allah decât numai la El. Apoi a primit căinţa lor, pentru ca ei să se poată întoarce [la El], căci Allah este Primitor al căinţei [şi] Îndurător [At‑Tawwab, Ar‑Rahim].[3]",
  "O, voi cei care credeţi! Temeţi‑vă de Allah şi fiţi cu cei iubitori de adevăr!",
  "Nu se cuvine ca locuitorii din Medina şi beduinii din jurul lor să rămână în urma Trimisului lui Allah[1], nici să pună sufletele lor mai presus decât sufletul Său; aceasta pentru că pe ei nu‑i încearcă nici sete, nici trudă, nici foame pe calea lui Allah şi ei nu calcă într‑un loc care să‑i mânie pe necredincioşi[2] şi nu pricinuiesc nici un rău vreunui duşman, fără ca aceasta să li se scrie lor ca o faptă bună. Într‑adevăr, Allah nu pierde răsplata făcătorilor de bine!",
  "Şi să nu suporte ei nici o cheltuială – nici mică, nici mare – şi să nu străbată nici o vale fără ca aceasta să li se scrie lor, pentru ca Allah să‑i răsplătească pentru cele mai bune [fapte] pe care le împlineau!",
  "Dreptcredincioşii nu trebuie să purceadă cu toţii, ci să purceadă din fiecare grup o parte dintre ei, pentru ca să înveţe bine religia şi să‑i prevină[1] [pe cei din] neamul lor, când se întorc[2]. Poate că ei vor şti să se ferească[3]!",
  "O, voi cei care credeţi! Luptaţi împotriva necredincioşilor de lângă voi! Ei să găsească în voi asprime! Şi să ştiţi că Allah este alături de cei care au frică!",
  "Când este revelată o sură, sunt printre ei[1] unii care zic: „Căruia dintre voi i‑a sporit aceasta credinţa?” Cât despre aceia care cred, ea a făcut să le sporească lor credinţa şi ei se bucură.",
  "Însă acelora care au patimă[1] în inimile lor, [această sură] le va adăuga spurcăciune la spurcăciunea lor[2] şi vor muri ei necredincioşi.",
  "Oare nu bagă ei[1] de seamă că în fiecare an sunt încercaţi o dată sau de două ori? Şi cu toate astea, ei nu se căiesc şi nici nu‑şi aduc aminte!",
  "Şi când este revelată o sură, se uită ei unul la altul, [zicându‑şi]: „Vă vede pe voi cineva?”[1] Apoi se îndepărtează ei. Allah a întors inimile lor, pentru că ei sunt un neam care nu pricep.",
  "A venit la voi un Trimis chiar dintre voi, căruia îi sunt grele necazurile ce vă lovesc, care este plin de grijă pentru voi, iar cu dreptcredincioşii este el milostiv şi îndurător [Ra’uwf, Rahim].",
  "Iar dacă ei se leapădă[1], [atunci] spune: „Allah îmi este mie de ajuns! Nu există altă divinitate în afară de El! În El mă încred, căci El este Stăpânul Tronului cel mare![2]”",
  "Alif, Lam, Ra’.[1] Acestea sunt versetele Cărţii pline de Înţelepciune[2].",
  "Le este oamenilor de mirare că Noi am revelat unui bărbat dintre ei: „Să‑i previi pe oameni şi să‑i binevesteşti pe cei care cred că ei vor avea loc meritat la Domnul lor!”? Cei necredincioşi zic: „Acesta este un vrăjitor vădit!”.",
  "Domnul vostru este Allah care a creat cerurile şi pământul în şase zile, apoi s‑a înălţat pe Tron. El orânduieşte toate lucrurile şi nu este mijlocitor în [Ziua de Apoi] decât cu voia Lui. Acesta este Allah, Stăpânul vostru! Adoraţi‑L pe El[1], aşadar! Voi nu chibzuiţi?",
  "La El este întoarcerea voastră, a tuturor[1], făgăduinţa lui Allah [ce se va împlini] cu adevărat! El este Cel care înfăptuieşte prima oară, apoi o face din nou[2], pentru a‑i răsplăti cu dreptate pe cei care cred şi săvârşesc fapte bune. Cât despre cei care nu cred, ei vor avea parte de o băutură din apă clocotită şi de chin dureros, pentru că nu au crezut.",
  "El este Cel care a făcut Soarele ca o lumină strălucitoare şi Luna ca o lumină şi El i‑a orânduit treptele,[1] pentru ca voi să cunoaşteţi numărul anilor şi socotirea [vremii][2]. Nu le‑a făcut Allah pe acestea decât pentru [un scop] adevărat. El desluşeşte semnele pentru oamenii care pricep.",
  "În succedarea nopţii şi zilei şi în cele pe care Allah le‑a făcut în ceruri şi pe pământ[1] sunt semne pentru oamenii care au frică [de Allah].",
  "Cei care nu nădăjduiesc în întâlnirea cu Noi[1] şi sunt mulţumiţi de viaţa lumească şi se simt în siguranţă în ea, precum şi aceia care sunt nepăsători faţă de semnele Noastre,",
  "Aceştia vor avea ca sălaş Focul, pentru ceea ce ei au agonisit[1].",
  "Cei care cred şi săvârşesc fapte bune, pe ei îi va călăuzi Domnul pentru evlavia lor[1]. Vor curge pâraie pe sub ei în Grădinile plăcerii.",
  "Rugăciunea lor în ele va fi „Mărire Ţie, o, Allah!”, iar salutul lor în ele va fi „Pace [vouă]!”, iar sfârşitul rugăciunii lor va fi „Laudă lui Allah, Domnul lumilor!”",
  "Dacă Allah ar grăbi răul pentru oameni[1] cu repeziciunea cu care ei cer binele, sorocul lor ar fi hotărât.[2] Dar Noi îi lăsăm pe cei care nu nădăjduiesc în întâlnire cu Noi să bâjbâiască în nelegiuirea lor.",
  "Atunci când pe om îl loveşte o nenorocire, el Ne cheamă pe Noi,[1] de este el culcat pe o parte, aşezat jos sau în picioare. Dar după ce l‑am scăpat de nenorocire, el merge mai departe, ca şi cum nici nu Ne‑ar fi chemat pentru nenorocirea care l‑a lovit. Aşa le sunt împodobite celor nelegiuiţi, [faptele] pe care ei le‑au săvârşit.",
  "Noi am făcut să piară neamurile de dinaintea voastră, când ele au fost nelegiuite. Şi cu toate că au venit la ele trimişii lor cu semne desluşite, ele nu au crezut. Astfel îi răsplătim Noi pe marii păcătoşi[1].",
  "Apoi v‑am făcut pe voi urmaşi ai lor pe pământ, pentru a vedea ce faceţi voi[1].",
  "Şi când li se citesc lor versetele Noastre desluşite, zic aceia care nu nădăjduiesc în întâlnirea cu Noi[1]: „Adu un alt Coran decât acesta!” sau „Schimbă‑l!”. Spune: „Nu am eu căderea să‑l schimb cu de la mine putere! Eu nu fac decât să urmez ceea ce îmi este revelat. Eu mă tem, dacă mă răzvrătesc împotriva Stăpânului meu, de osânda unei Zile cumplite[2]!”",
  "Spune: „Dacă Allah ar fi voit, eu nu vi l‑aş fi citit şi El nu vi l‑ar fi făcut cunoscut vouă[1], căci doară eu am rămas printre voi vreme îndelungată înainte de el.[2] Voi nu pricepeţi?!”",
  "Şi cine este mai nelegiuit decât acela care plăsmuieşte minciuni împotriva lui Allah şi ia versetele Sale drept minciuni? Dar păcătoşii nu vor izbândi!",
  "Ei adoră în locul lui Allah ceea ce nu le face lor nici rău şi nu le aduce lor nici folos[1] şi zic ei: „Aceştia sunt mijlocitorii noştri la Allah!” Spune: „Îi vestiţi voi lui Allah ceea ce El nu ştie din ceruri şi de pre pământ?” Allah Preamăritul şi Preaslăvitul este deasupra celor asociaţi [Lui].",
  "Oamenii nu au fost decât o singură comunitate[1] şi apoi s‑au deosebit ei. Şi de n‑ar fi fost un cuvânt rostit mai înainte de Domnul tău[2], ar fi fost hotărât[3] pentru ei [lucrul] asupra căruia ei au avut păreri deosebite.",
  "Ei zic: „De ce nu i se trimite lui un semn[1] de la Domnul său?” Spune: „Cele neştiute sunt numai la Allah! Aşteptaţi şi voi fi şi eu împreună cu voi printre cei care aşteaptă[2] [hotărârea lui Allah]!”",
  "Şi când le‑am dat Noi oamenilor să guste îndurare, după o nenorocire care i‑a lovit, iată că ei au avut pricină împotriva versetelor Noastre.[1] Spune: „Allah este şi mai priceput[2]. Trimişii Noştri scriu ceea ce voi vicleniţi!”[3]",
  "El este Cel care vă ajută să umblaţi pe uscat şi pe mare. Dar când sunt ei în corăbii, mânate de vânturi prielnice, bucurându‑se de ele, asupra lor se abate vânt năprasnic şi se năpustesc peste ei talazuri din toate părţile şi îşi închipuie că sunt ei cuprinşi, atunci Îl cheamă ei [numai] pe Allah, cu credinţă în religia Lui: „De ne vei mântui de aceasta, vom fi noi printre aceia care Îţi aduc mulţumire![1]”",
  "Şi după ce i‑a mântuit El, iată‑i pe ei cum se poartă siluitori pe pământ, fără dreptate. O, oameni[1]! [Să ştiţi că] siluirea voastră este împotriva sufletelor voastre! Însă aceasta este o plăcere [trecătoare] a vieţii pământeşti, pentru că apoi întoarcerea voastră va fi la Noi[2] şi atunci vă vom vesti Noi ceea ce aţi făcut.",
  "Iar viaţa lumească este asemenea apei pe care Noi o pogorâm din cer, cu care se amestecă plantele pământului din care mănâncă oamenii şi vitele, în aşa fel încât pământul îşi ia podoaba[1] ş i s e î mpodobeşte[2]. Dar când sălăşluitorii săi cred că ei sunt stăpâni peste el[3], iată că peste el vine porunca Noastră[4], în timpul nopţii sau în timpul zilei, şi îl prefacem în mirişte, ca şi cum în ajun n‑ar fi fost plin de bogăţie. Astfel tâlcuim Noi semnele pentru un neam [de oameni] care cugetă.",
  "Allah cheamă la Casa Păcii [Paradis, Rai] şi‑l călăuzeşte pe cel care voieşte El pe un drum drept.",
  "Cei care fac bine vor avea parte de cea mai bună [răsplată][1], şi încă şi mai mult[2], iar chipurile lor nu vor fi acoperite nici de negreală, nici de umilinţă. Aceştia vor fi oaspeţii Raiului şi ei în el vor petrece veşnic.",
  "Cei care agonisesc fapte rele[1] vor avea parte de răsplată rea, pe măsura lor, şi îi va acoperi umilinţa şi nu vor avea ei apărător de Allah[2], ca şi cum chipurile lor ar fi acoperite cu bucăţi întunecoase de noapte. Iar aceştia vor fi oaspeţii Focului şi în el vor avea ei sălaş veşnic.",
  "[Şi aminteşte‑le tu] de Ziua în care îi vom aduna pe ei toţi[1] şi apoi le vom zice Noi celor care I‑au făcut semeni [lui Allah]: „La locul vostru, împreună cu asociaţii voştri!” Şi‑i vom despărţi pe unii de alţii[2], iar asociaţii lor vor zice: „Nu ne‑aţi adorat pe noi!",
  "Allah este de ajuns ca martor între noi şi între voi. Iar noi am fost nepăsători faţă de adorarea voastră![1]”",
  "Acolo[1] va cerca fiecare suflet [urmările] celor săvârşite mai înainte. Iar ei vor fi întorşi la Allah – Domnul lor Cel Adevărat – şi se va îndepărta de ei[2] ceea ce au născocit.",
  "Spune: „Cine vă dă vouă hrană îndestulătoare din cer şi de pe pământ[1] ş i c ine e ste s tăpân p este auz ş i p este văz[2] şi‑l scoate pe cel cu viaţă din cel fără viaţă şi‑l scoate pe cel fără viaţă din cel cu viaţă şi Cel care orânduieşte toate lucrurile[3]?” Vor răspunde ei: „Allah!” Atunci spune: „Oare nu vă este vouă frică[4]?”",
  "Acesta este Allah, Domnul vostru Cel Adevărat! Şi ce se află dincolo de Adevăr decât numai rătăcirea?[1] Şi cum de puteţi voi fi îndepărtaţi?[3]",
  "Aşa[1] se adevereşte cuvântul[2] Domnului tău împotriva acelora care sunt nelegiuiţi că, într‑adevăr, ei nu vor crede!",
  "Spune: „Oare se află printre asociaţii voştri vreunul care să creeze o făptură şi să o readucă [la viaţă după moarte]?” Spune: „Allah creează făptura şi apoi o readuce! Cum de puteţi voi să staţi departe?[1]”",
  "Spune: „Oare se află printre asociaţii voştri cineva care să călăuzească spre Adevăr?” Spune: „Allah călăuzeşte spre Adevăr! Şi oare cel care călăuzeşte spre Adevăr este mai vrednic să fie urmat sau cel care nu călăuzeşte[1], decât dacă este el însuşi călăuzit? Ce este cu voi? Cum de judecaţi astfel?[2]”",
  "Cei mai mulţi dintre ei nu urmează decât bănuieli.[1] Dar bănuielile nu ajută cu nimic faţă de Adevăr. Iar Allah este bine ştiutor a ceea ce faceţi voi!",
  "Acest Coran nu poate să fie nicicum născocit, fără de Allah,[1] ci este confirmarea celor de dinaintea lui şi tâlcuirea orânduielilor[2]. Nu este nici o îndoială că el este venit de la Stăpânul Lumilor.[3]",
  "Sau spun ei: „L‑a născocit [Muhammed]!”. Spune: „Aduceţi voi o sură asemănătoare lui şi chemaţi pe cine puteţi,[1] afară de Allah, dacă voi sunteţi întru adevăr!”",
  "Însă ei, dimpotrivă, luaseră drept minciună ceea ce nu putuseră cuprinde prin cunoaşterea lor, căci nu le venise încă tâlcuirea lui. Aşa au ţinut de minciună şi cei de dinaintea lor[1] şi priveşte care a fost sfârşitul nelegiuiţilor!",
  "Unii dintre ei cred în el, iar alţii dintre ei nu cred în el. Dar Domnul tău îi cunoaşte cel mai bine pe cei care fac stricăciune.",
  "Iar dacă te învinuiesc pe tine de minciună, atunci spune: „A mea este fapta mea şi a voastră este fapta voastră![1] Voi nu sunteţi răspunzători de ceea ce fac eu, iar eu nu sunt răspunzător de ceea ce faceţi voi!”",
  "Unii dintre ei ascultă la tine[1], dar poţi tu să‑i faci să audă pe surzi, când ei nu pricep?",
  "Unii dintre ei privesc la tine, dar poţi tu să‑i călăuzeşti pe orbi, când ei nu văd?[1]",
  "Allah nu‑i nedreptăţeşte pe oameni întru nimic, ci oamenii înşişi sunt nedrepţi faţă de ei[1].",
  "Şi [în] Ziua în care El îi va aduna, va fi ca şi cum ei nu ar fi rămas [în viaţă] decât un ceas dintr‑o zi, în care s‑au cunoscut între ei, şi vor pierde aceia care au tăgăduit întâlnirea cu Allah[1] şi nu au fost călăuziţi.",
  "Şi fie că îţi arătăm o parte din cele cu care îi ameninţăm pe ei, fie că te luăm pe tine la Noi [mai înainte], căci la Noi este întoarcerea lor. Şi Allah este martor pentru ceea ce ei săvârşesc.[1]",
  "Fiecare comunitate are un trimis[1], iar când vine trimisul lor, se face judecată între ei cu dreptate, iar ei nu vor fi nedreptăţiţi.",
  "Ei zic: „Şi când se împlineşte această promisiune[1], dacă voi sunteţi întru adevăr?[2]”",
  "Spune: „Eu nu am nici o putere spre dăunarea sau spre folosul meu, afară de ceea ce voieşte Allah.[2] Fiecare comunitate are un soroc şi când le soseşte sorocul, ei nu‑l pot întârzia nici măcar cu un ceas şi nici nu‑l pot grăbi”.",
  "Spune: „Vedeţi?![1] Dacă va veni osânda Lui[2] – în timpul nopţii sau în timpul zilei – ce ar putea păcătoşii să grăbească din ea?”",
  "„Şi atunci când va veni, veţi crede voi în ea? Acum credeţi voi în ceea ce aţi voit să grăbiţi?”[1]",
  "Apoi li se va zice celor care au fost nedrepţi[1]: „Gustaţi voi chinul cel veşnic! Sunteţi voi răsplătiţi cu altceva decât cu ceea ce v‑aţi agonisit[2]?",
  "Şi ei îţi cer ţie desluşire: „Acest lucru este adevărat?”[1] Spune: „Da! [Jur] pe Domnul meu, acest lucru este adevărat! Şi voi nu‑l veţi putea împiedica!”",
  "Şi dacă fiecare suflet care a fost nedrept ar avea tot ceea ce se află pe pământ, l‑ar oferi ca răscumpărare. Ei îşi vor ascunde căinţa, când vor vedea chinul. Dar se va judeca între ei cu dreptate şi ei nu vor fi nedreptăţiţi[1].",
  "Într‑adevăr, ale lui Allah sunt cele din ceruri şi de pre pământ! Într‑adevăr, făgăduinţa lui Allah este de netăgăduit[1]! Dar cei mai mulţi dintre ei nu ştiu!",
  "El este Cel care dă viaţă şi Cel care dă moarte şi la El vă veţi întoarce[1]!",
  "O, oameni! V‑a venit vouă îndemn[1] de la Domnul vostru şi tămăduire pentru ceea ce este în piepturi,[2] călăuzire şi îndurare pentru dreptcredincioşi!",
  "Spune: „De harul lui Allah şi de îndurarea Sa[1] să se bucure, căci ele sunt mai bune decât toate cele care se strâng![2]”",
  "Spune: „Vedeţi ce v‑a pogorât[1] Allah drept mijloace de vieţuire?! Iar voi aţi interzis o parte dintre ele şi aţi îngăduit [o altă parte]”. Spune: „Allah v‑a îngăduit vouă acestea sau voi născociţi împotriva lui Allah?”",
  "Şi ce părere vor avea în Ziua Învierii aceia care au născocit minciuni împotriva lui Allah? Allah este dătător de har oamenilor[1], dar cei mai mulţi dintre ei nu sunt mulţumitori.",
  "Tu nu vei fi în nici o împrejurare, nu vei recita nici un fragment[1] din Coran şi voi nu veţi împlini nici o faptă fără ca Noi să fim martori în clipa când o săvârşiţi. Domnului tău nu‑i va scăpa nici cât greutatea unui fir de colb – nici de pe pământ, nici din cer –, nici cât [o greutate] mai mică [decât aceasta] şi nici mai mare, fără ca acestea să [fie înscrise] într‑o carte limpede.",
  "Într‑adevăr, aliaţii lui Allah nu au a se teme şi nici nu vor fi mâhniţi",
  "Aceia care cred şi care au frică [de Allah]!",
  "Pentru ei este bună veste[1] în această viaţă lumească, la fel ca şi în Lumea de Apoi. Cuvintele[2] lui Allah [nu vor cunoaşte] nici o schimbare. Aceasta este marea izbândă[3].",
  "Să nu te întristeze vorbele lor! Puterea întreagă este a lui Allah[1]! El este Cel care Aude Totul [As‑Sami’][2], Bineştiutor [Al‑’Alim][3].",
  "Într‑adevăr, ai lui Allah sunt atât cei din cer, cât şi cei de pre pământ.[1] Şi ce urmează aceia care invocă semeni în locul lui Allah? Ei nu urmează decât bănuieli[2] şi nu fac ei altceva decât să mintă[3].",
  "El este Cel care v‑a făcut vouă noaptea să vă odihniţi în ea şi ziua ca să [vă îngăduie să] vedeţi.[1] Iar în aceasta sunt semne pentru un neam care aude.[2]",
  "Ei zic: „Allah şi‑a luat un fiu!” Preaslăvitul este îndeajuns de Înstărit [Al‑Ghaniyy]. Ale Lui sunt [toate] cele din ceruri şi cele de pre pământ. Voi nu aveţi nici o dovadă pentru acest lucru. Spuneţi voi împotriva lui Allah ceea ce nu ştiţi?",
  "Spune: „Aceia care născocesc pe seama lui Allah minciuni[1] nu vor izbuti!”",
  "Plăcere trecătoare este în această lume. Apoi la Noi este întoarcerea lor[1], iar Noi îi vom face atunci să guste chinul aspru pentru că ei nu au crezut[2].",
  "Istoriseşte‑le lor povestea lui Noe, când el a zis neamului său: „O, neam al meu! Dacă vă este prea grea şederea mea [printre voi] şi pomenirea de către mine a semnelor lui Allah, atunci să ştiţi că eu în Allah mă încred! Înţelegeţi‑vă, aşadar, cu asociaţii voştri[1] şi nu ascundeţi planurile voastre! Apoi luaţi hotărârea în privinţa mea[2], fără să‑mi mai daţi vreun răgaz!",
  "Iar de vă veţi lepăda voi[1], eu nu v‑am cerut răsplată, căci răsplata mea nu este decât la Allah şi mie mi s‑a poruncit să fiu dintre cei supuşi voinţei lui Allah [musulmani]!”[2]",
  "Dar ei l‑au socotit mincinos[1]. Şi l‑am mântuit Noi[2] laolaltă cu cei care au crezut cu el în corabie şi i‑am făcut pe ei urmaşi.[3] Iar pe aceia care au ţinut semnele noastre drept minciuni i‑am înecat. Deci priveşte cum a fost urmarea celor preveniţi!",
  "Apoi am trimis Noi, după el[1], trimişi la neamurile lor şi le‑am adus semne desluşite[2], însă ei nu au crezut în ceea ce luaseră drept minciună mai înainte. Şi astfel pecetluim Noi inimile celor care întrec măsura.",
  "După aceea i‑am trimis Noi, după ei[1], pe Moise şi pe Aaron cu semnele Noastre la Faraon şi căpeteniile sale, însă ei s‑au arătat îngâmfaţi şi au fost un neam de criminali.",
  "Şi când a ajuns la ei Adevărul[1] din partea Noastră, zis‑au ei: „Aceasta este vrăjitorie învederată”.",
  "A zis Moise: „Spuneţi voi despre Adevăr, după ce a venit el la voi, că aceasta este vrăjitorie? Atunci [aflaţi] că vrăjitorii nu vor izbândi!”",
  "Au răspuns ei[1]: „Ai venit la noi ca să ne abaţi de la cele în care i‑am găsit pe părinţii noştri[2], pentru ca voi doi să aveţi puterea pe acest pământ[3]? Dar noi nu credem în voi!”",
  "Şi a zis Faraon: „Aduceţi‑mi pe toţi vrăjitorii învăţaţi[1]!”",
  "Şi când au venit vrăjitorii, le‑a zis Moise: „Aruncaţi ceea ce aveţi voi de aruncat[1]!”",
  "Şi când au aruncat ei, le‑a zis Moise: „Ceea ce aţi adus voi este vrăjitorie! Dar Allah o va zădărnici[1], căci Allah nu încurajează fapta celor care aduc stricăciune!",
  "Şi [face Allah să triumfe] Adevărul prin cuvintele Sale[1], chiar dacă păcătoşilor nu le place!”",
  "Şi nu a crezut în [mesajul lui] Moise decât un grup de oameni din neamul lui [Faraon]. Şi apoi le‑a fost teamă ca Faraon şi căpeteniile sale să nu‑i silească [la necredinţă] căci Faraon era un tiran puternic peste acest pământ[1] şi era dintre cei necumpătaţi[2].",
  "Şi a zis Moise: „O, neam al meu! Dacă voi credeţi în Allah, încredeţi‑vă în El, dacă sunteţi supuşi [lui Allah, musulmani]!”",
  "Şi au răspuns ei: „În Allah ne încredem! Doamne, nu ne face pre noi [ţintă a] urgisirii neamului de nelegiuiţi!",
  "Şi izbăveşte‑ne pre noi, cu mila Ta, de neamul de necredincioşi!”",
  "Şi noi le‑am revelat lui Moise şi fratelui său: „Pregătiţi case pentru neamul vostru în Egipt şi faceţi în casele voastre loc de rugăciune şi împliniţi Rugăciunea [As‑Salat]! Şi binevesteşte credincioşilor[1]!”",
  "Şi a zis Moise: „Doamne! Tu ai dăruit lui Faraon şi căpeteniilor sale podoabe[1] şi averi în această viaţă, Doamne, ca să‑i rătăcească [pe oameni] de la drumul Tău! Doamne, nimiceşte averile lor şi pecetluieşte inimile lor ca să nu creadă ei până ce nu vor vedea chinul cel dureros!”",
  "A zis [Allah]: „I s‑a răspuns rugăminţii voastre.[1] Mergeţi pe calea cea dreaptă şi nu urmaţi calea celor care nu ştiu[2]!”",
  "Noi i‑am trecut pe fiii lui Israel prin mare[1]. Şi i‑au urmărit pe ei Faraon şi oştenii săi ca să‑i prigonească şi să‑i nimicească. Iar când l‑a ajuns pe el înecul[2] a zis[3]: „Eu cred că nu există altă divinitate în afară de cel în care cred fiii lui Israel şi eu sunt [acum] printre cei supuşi [musulmani][4]!”",
  "[A zis Allah]: „Acuma?![1] După ce mai înainte tu te‑ai răzvrătit şi ai fost dintre stricători?!",
  "Astăzi te mântuim Noi, cu trupul tău[1], pentru ca să fii un semn[2] pentru cei [care vor veni] în urma ta![3]” Însă mulţi dintre oameni sunt nepăsători faţă de semnele noastre[4]!",
  "Şi Noi le‑am pregătit fiilor lui Israel locuinţă sigură[1], şi le‑am dat lor hrană din bunătăţi. Şi ei nu s‑au certat[2] până ce nu a venit la ei ştiinţa. Dar Domnul tău va judeca între ei în Ziua Învierii cu privire la cele întru care nu s‑au înţeles ei.",
  "Iar dacă tu ai îndoială asupra celor pe care ţi le‑am trimis[1], atunci întreabă‑i pe cei care au citit Cartea revelată[2] mai înainte de tine. Ţi‑a venit Adevărul de la Domnul tău[3]! Aşadar, nu fi printre cei care au îndoieli!",
  "Şi să nu fii printre aceia care ţin de mincinoase semnele lui Allah, căci vei fi printre cei pierduţi!",
  "Aceia împotriva cărora se va adeveri cuvântul [de ameninţare al] Domnului tău[1] nu cred,",
  "Chiar dacă le‑ar veni lor toate semnele[1], până ce nu vor vedea osândă dureroasă.",
  "Şi nu a fost nici o cetate căreia credinţa să‑i fi fost de folos, [când i‑a venit pedeapsa], în afară de cetatea neamului lui Iona, care, după ce a crezut, i‑a mântuit [pe locuitorii ei] de chinul ruşinii în viaţa lumească şi le‑am dat Noi lor bucurie până la un timp.",
  "Şi de‑ar fi voit Domnul tău, toţi cei de pe pământ ar fi crezut laolaltă! Şi oare tu îi sileşti pe oameni ca să fie credincioşi?",
  "Nu poate nici un suflet să creadă, decât cu voia lui Allah. Şi El va trimite pedeapsă împotriva acelora care nu pricep[1].",
  "Spune: „Priviţi[1] la cele care sunt în ceruri şi pre pământ![2]” Însă nici semnele şi nici prevenitorii[3] nu sunt de ajuns[4] pentru un neam [al celor] care nu cred!",
  "Şi oare aşteaptă ei altceva decât zile asemănătoare cu ale acelora de dinaintea lor?[1] Spune: „Aşteptaţi, aşadar[2]! Voi fi şi eu printre cei care aşteaptă laolaltă cu voi!”",
  "Atunci îi vom mântui Noi pe trimişii Noştri şi pe cei care au crezut.[1] Aşa este datoria Noastră, să‑i mântuim pe dreptcredincioşi!",
  "Spune: „O, oameni! Dacă sunteţi cu îndoială asupra religiei mele, atunci [să ştiţi că] eu nu voi adora pe cei pe care îi adoraţi în afară de Allah, ci Îl voi adora pe Allah Cel care vă va lua la Sine[1], căci mie mi s‑a poruncit să fiu dintre dreptcredincioşi.",
  "Şi [mi s‑a zis mie]: „Ridică‑ţi faţa[1] către religia adevărată şi nu fi dintre idolatri![2]",
  "Şi nu chema(55) în locul lui Allah ceea ce nu‑ţi este spre folos[1] şi nici spre stricăciune[2], căci de vei face [aceasta][3], vei fi [tu] dintre cei nelegiuiţi!”",
  "Şi dacă Allah te atinge cu un rău, [să ştii că] nu este cine să‑l îndepărteze decât numai El! Iar dacă El îţi voieşte un bine, nu este nimeni care să poată respinge harul Său. El îi atinge cu aceasta pe cei care voieşte El dintre robii Săi, iar El este Iertător, Îndurător [Al‑Ghafur, Ar‑Rahim].",
  "Spune[1]: „O, oameni! V‑a venit Adevărul[2] de la Domnul vostru şi acela care se călăuzeşte, este călăuzit doar pentru sine, iar acela care rătăceşte, el duce în rătăcire numai sufletul său! Iar eu nu sunt păzitor peste voi![3]",
  "Şi urmează ceea ce‑ţi este revelat şi fii cu răbdare până ce Allah va judeca[1], fiindcă El este cel mai bun dintre judecători!”",
  "Alif, Lam, Ra’.[1] Aceasta este o Carte ale cărei versete sunt bine întocmite, apoi tâlcuite de către un Înţelept, Bineştiutor [Hakim, Khabir].",
  "Nu‑L adoraţi decât pe Allah! Iar eu[1] sunt [trimis] pentru voi de la El, ca prevenitor şi vestitor de bine.[2]",
  "Rugaţi‑vă de iertare la Domnul vostru[1], apoi întoarceţi‑vă, căindu‑vă, la El[2]! El vă va ajuta să vă bucuraţi de o plăcere frumoasă până la un timp anumit[3] şi‑i va da fiecăruia care merită răsplata cuvenită. Însă dacă vă veţi întoarce[4], eu mă tem pentru voi de chinul unei Zile mari[5].",
  "La Allah este întoarcerea voastră[1] şi El este cu putere peste toate.",
  "Ei îşi închid piepturile, pentru a se ascunde de El. Dar chiar dacă se învelesc ei, ascunzându‑se în veşmintele lor, El ştie atât ceea ce ţin ei ascuns[1], cât şi ceea ce destăinuiesc ei[2], căci El este Bineştiutor [‘Alim] al lăuntrului piepturilor.",
  "Şi nu este vieţuitoare pe pământ a cărei hrană să nu fie în grija lui Allah. El ştie locul ei de sălaş şi locul în care ea va muri. Totul este într‑o Carte desluşită[1].",
  "El este cel care a creat cerurile şi pământul în şase zile – în vreme ce Tronul Său era pe apă[1] – pentru ca să vă cerce care dintre voi este mai bun în făptuire. Iar dacă Tu spui[2]: „Veţi fi voi înviaţi după moarte”, cei care nu cred, vor zice: „Aceasta nu este decât vrăjitorie vădită”.",
  "Iar dacă Noi întârziem osândirea lor până la un timp anumit, atunci ei zic[1]: „Ce o opreşte pe ea[2]?” Dar în ziua când va veni la ei, nici unul dintre ei nu va mai fi ferit [de ea] şi îi va cuprinde ceea ce ei au luat în derâdere.",
  "Dacă Noi îi dăm omului să guste îndurare din partea Noastră, iar apoi o luăm de la el, atunci el este deznădăjduit şi nemulţumitor.",
  "Dacă, însă, Noi îi dăm să guste bucurie după ce l‑a atins o nenorocire, atunci el va zice: „S‑au dus relele[1] de la mine!” şi el va fi bucuros şi mândru,",
  "Mai puţin aceia care sunt cu răbdare[1] şi săvârşesc fapte bune. Şi aceia vor avea parte de iertare[2] şi de răsplată mare.",
  "S‑ar putea ca tu[1] să neglijezi o parte din ceea ce îţi este revelat[2] ş i p ieptul t ău s ă fie s trâns l a e a[3], când ei vor zice: „De ce nu s‑a pogorât asupra lui o comoară?” sau „De ce nu a venit împreună cu el un înger?”[4] Tu nu eşti decât un prevenitor, iar Allah este a toate ocrotitor.",
  "Sau vor zice ei: „El l‑a născocit!”[1] Spune: „Aşadar, aduceţi voi zece sure[2], asemeni lui, născocite [de voi] şi chemaţi pe cine puteţi, afară de Allah, dacă sunteţi voi întru dreptate!”",
  "Şi dacă nu vă răspund ei, atunci aflaţi că a fost trimis[1] prin ştiinţa lui Allah şi că nu există altă divinitate în afară de El! Oare voi sunteţi supuşi [lui Allah, musulmani]?[2]",
  "Pe aceia care doresc viaţa lumească şi podoaba ei îi vom răsplăti Noi după faptele lor în ea, fără să li se scadă lor nimic din ele.",
  "Aceştia sunt cei care nu vor avea în Lumea de Apoi decât numai Focul. Şi zadarnic va fi ceea ce au săvârşit ei în ea[1] şi în deşert va fi ceea ce au făcut.",
  "Şi oare acela care se bizuie pe un semn desluşit[1] de la Domnul său şi care este recitat de un martor din partea Sa[2], în vreme ce înainte de el[3] a fost Cartea lui Moise[4] drept ghid şi îndurare [este mai bun decât acela care nu se bizuie pe nici un semn]? Aceştia cred în el[5], însă acele cete care nu cred în el[6] au drept făgăduinţă Focul. Nu fi în îndoială asupra lui[7], căci el este Adevărul de la Domnul tău, dar cei mai mulţi dintre oameni nu cred!",
  "Şi cine este mai nelegiuit decât acela care născoceşte pe seama lui Allah minciună? Aceia vor fi aduşi dinaintea Domnului lor şi vor zice martorii[1]: „Aceştia sunt cei care au minţit împotriva Domnului lor!” Blestemul lui Allah asupra nelegiuiţilor",
  "Care împiedică de la calea lui Allah şi încearcă să o facă strâmbă. Ei sunt cei care nu cred în Viaţa de Apoi!",
  "Aceia nu pot să‑[L] facă neputincios pe pământ[1]! Şi ei nu au alţi aliaţi pentru ei[2], afară de Allah, iar pedeapsa lor va fi îndoită. Ei nu au putut să audă[3] şi nu au văzut[4].",
  "Aceia sunt cei care şi‑au pierdut sufletele lor[1] şi s‑a îndepărtat de ei ceea ce ei au născocit.[2]",
  "Fără îndoială în Lumea de Apoi ei vor fi cei mai pierduţi.",
  "Aceia care cred şi săvârşesc fapte bune şi se umilesc înaintea Domnului lor, aceia sunt oaspeţii Raiului şi în el vor avea sălaş veşnic.",
  "Asemănarea între cele două cete[1] este ca şi cea a orbului şi surdului cu cel care vede şi aude. Oare sunt cele două egale, la comparaţie? De ce nu luaţi voi aminte?",
  "Noi l‑am trimis pe Noe la neamul său [şi a zis el]: „Eu sunt pentru voi prevenitor limpede,",
  "Pentru ca voi să nu‑L adoraţi decât pe Allah, căci eu mă tem pentru voi[1] de chinul unei zile dureroase”.",
  "Dar au zis căpeteniile din neamul lui, care nu au crezut: „Noi nu vedem în tine decât un om ca şi noi şi nu vedem să te fi urmat pe tine decât aceia care sunt vrednici de dispreţ dintre noi şi fără pic de chibzuinţă. Noi nu vedem să aveţi[1] nici un merit faţă de noi, ci vă socotim mai degrabă nişte mincinoşi!”",
  "A zis el: „O, neam al meu! Ce credeţi voi?[1] Dacă eu am o dovadă limpede de la Domnul meu şi El mi‑a dat îndurare de la El, dar ochilor voştri ea le scapă, oare să vă silim noi la aceasta, dacă voi o urâţi?",
  "O, neam al meu! Eu nu vă cer vouă vreo avere în schimb[1], căci răsplata mea nu se află decât la Allah. Şi nici nu‑i voi alunga eu pe cei care cred, căci ei Îl vor întâlni pe Domnul lor.[2] Însă eu văd că voi sunteţi un neam de ignoranţi!",
  "O, neam al meu! Cine mă va ajuta pe mine împotriva [pedepsei] lui Allah dacă eu i‑aş alunga? Voi nu vă daţi seama?",
  "Şi eu nu vă spun că eu am comorile lui Allah şi eu nu ştiu neştiutul. Nici nu spun că eu sunt un înger şi nici nu spun acelora pe care ochii voştri îi dispreţuiesc că Allah nu le va dărui lor bine. Allah ştie mai bine ce se află în sufletele lor, iar eu aş fi, aşadar, dintre cei nelegiuiţi!”",
  "Au zis ei[1]: „O, Noe! Te‑ai certat cu noi şi prea mult te‑ai certat. Adu‑ne nouă cele cu care ne ameninţi[2], dacă tu eşti dintre cei care spun adevărul!”",
  "Le‑a răspuns el: „O să vi le aducă Allah dacă El voieşte, iar voi nu‑L veţi putea împiedica[1]!",
  "Şi sfatul meu nu vă este spre folos – de aş vrea să vă sfătuiesc – dacă Allah voieşte să vă ducă în rătăcire. El este stăpânul vostru şi la El veţi fi întorşi!”",
  "Sau zic ei: „L‑a născocit!” Spune: „Dacă eu l‑am născocit, atunci eu răspund pentru păcatul meu, însă eu sunt slobod de cele pe care le săvârşiţi!”",
  "Şi i s‑a revelat lui Noe: „Nu vor crede din neamul tău decât aceia care deja au crezut, dar tu nu te întrista pentru ceea ce fac ei!",
  "Şi fă‑ţi arca sub ochii Noştri şi după inspiraţia Noastră şi nu‑Mi mai pomeni[1] despre cei care au fost nelegiuiţi, căci ei sunt înecaţi[2]!”",
  "Lucra el la corabie şi de câte ori trecea pe lângă el câte o căpetenie din neamul său, îl luau în derâdere. Însă el le‑a zis: „Dacă râdeţi de noi[1], vom râde şi noi de voi[2], asemenea cum râdeţi.",
  "Şi veţi afla voi cui îi va veni chinul care‑l va umili[1] şi peste cine va veni chinul dăinuitor[2]!”",
  "Iar când a venit porunca Noastră şi s‑a învolburat cuptorul, am spus Noi: „Adu pe ea din fiecare [seminţie] câte doi soţi şi familia ta – afară de cei împotriva cărora hotărârea[1] a fost deja dată –, şi pe cei care au crezut”. Însă nu au crezut împreună cu el decât puţini.",
  "Şi a zis el: „Urcaţi‑vă pe ea! În numele lui Allah va fi mersul ei şi oprirea ei! Domnul meu este Iertător, Îndurător [Ghafur, Rahim]!”",
  "Şi când a purces cu ei printre valuri ca munţii, l‑a strigat Noe pe fiul său, care stătea deoparte: „O, fiul meu! Urcă împreună cu noi[1], nu fi laolaltă cu necredincioşii!”",
  "Dar a răspuns [fiul]: „Voi găsi refugiu pe un munte ce mă va apăra de apă”. I‑a zis [atunci]: „Astăzi nu este apărător de porunca lui Allah, afară de acela cu care El este îndurător!” Şi valurile i‑au despărţit pe ei doi, iar el[1] a fost printre cei înecaţi!",
  "Şi s‑a grăit[1]: „O, pământule! Înghite apa ta!” şi „O, cerule! Încetează [cu ploaia]!” Şi a scăzut apa şi s‑a împlinit porunca[2], iar ea s‑a aşezat pe muntele Al‑Judi. Şi s‑a grăit: „Piară neamul de nelegiuiţi!”",
  "Şi L‑a chemat Noe pe Domnul său şi a zis: „Doamne, fiul meu este din familia mea! Făgăduinţa Ta este Adevărul, iar Tu eşti cel mai drept dintre cei drepţi!”",
  "A zis[1]: „O, Noe! El nu este din stirpea ta. Aceasta [pe care a săvârşit‑o el] este o faptă necinstită. Nu‑mi cere aceea despre care tu nu ai ştiinţă[2]! Eu te îndemn pentru ca tu să nu fi printre cei nepricepuţi![3]”",
  "Atunci a zis[1]: „Doamne, eu caut iertare la Tine că Te întreb despre ceea ce nu s‑ar cuveni să Te întreb, iar de nu mă vei ierta şi nu vei fi îndurător cu mine, voi fi printre cei pierduţi”.",
  "S‑a fost zis:[1] „O, Noe! Coboară cu pace din partea Noastră şi cu binecuvântări asupra ta şi asupra comunităţilor ce se vor ivi dintre acei care sunt cu tine. Iar alte comunităţi le vom lăsa să aibă parte de bucurie trecătoare şi pe ele le va ajunge apoi chin dureros [venind] de la Noi.",
  "Acestea sunt câteva veşti despre cele neştiute [de oameni][1], pe care Noi ţi le revelăm şi pe care nu le‑aţi ştiut nici tu, nici neamul tău, mai înainte de aceasta[2]. Deci fii răbdător[3], căci sfârşitul[4] va fi al celor temători [de Allah]!",
  "Şi [Noi l‑am trimis] la [neamul] ’Ad pe fratele lor Hud[1], care a zis: „O, neam al meu! Adoraţi‑L pe Allah! Voi nu aveţi [altă] divinitate în afară de El! Voi sunteţi doar născocitori [de minciuni][2]!",
  "O, neam al meu! Eu nu vă cer pentru aceasta răsplată, ci răsplata mea este numai la Acela care m‑a creat. Oare voi nu pricepeţi?",
  "O, neam al meu! Rugaţi‑vă de iertare Domnului vostru[1], apoi căiţi‑vă faţă de El[2], pentru ca El să trimită asupra voastră cerul încărcat de ploaie şi să sporească puterea voastră cu putere! Şi nu vă abateţi[3] ca nişte mari păcătoşi[4]!”",
  "Au zis ei: „O, Hud! Nu ne‑ai adus nouă un semn desluşit, iar noi nu‑i vom părăsi pe zeii noştri[1], pentru cuvântul tău[2], şi nici nu vom fi cu credinţă în tine[3]!",
  "Noi nu zicem decât că te‑a ajuns[1] un rău de la unul din zeiinoştri![2]” A zis el: „Eu Îl iau pe Allah ca martor şi voi, de asemenea, fiţi martori că eu sunt nevinovat pentru ceea ce voi luaţi ca asociaţi[3]",
  "În locul Lui! Deci vicleniţi cu toţii[1] împotriva mea, fără să‑mi daţi nici un răgaz![2]",
  "Eu mă încred în Allah – Domnul meu şi Domnul vostru! Şi nu este vietate pe care El să nu o ţină de chica ei[1]. Domnul meu este pe drumul cel drept![2]",
  "Iar de vă veţi întoarce, eu nu am făcut decât să vă aduc cele cu care am fost trimis la voi[1]. Şi Domnul meu va lăsa să urmeze după voi un alt neam[2], fără ca voi să‑I aduceţi Lui vreun rău[3]. Iar Domnul meu este peste toate Păzitor[4]!”",
  "Şi când a venit porunca Noastră, i‑am mântuit Noi pe Hud şi pe cei care credeau împreună cu el, prin mila Noastră, şi i‑am mântuit de osândă cruntă![1]",
  "Aceştia sunt [neamul] ’Ad. Ei au tăgăduit semnele Domnului lor şi nu au dat ascultare trimişilor Săi şi au urmat ei[1] porunca oricărui tiran îndărătnic.",
  "Şi au fost ei urmăriţi de un blestem în această lume şi în Ziua Învierii[1]. [Neamul] ’Ad nu a crezut în Domnul lor[2]. Departe cu ‘Ad, neamul lui Hud![3]",
  "Şi [Noi] am trimis la Thamud pe fratele lor Salih[1], care a zis: „O, neam al meu! Adoraţi‑L pe Allah! Voi nu aveţi altă divinitate în afară de El! El v‑a creat pe voi din pământ şi v‑a dat vouă să locuiţi pe el. Rugaţi‑L pe El de iertare[2] şi căiţi‑vă la El! Domnul meu esteApropiat[3] [şi] El este Cel care Răspunde Întotdeauna![4]”",
  "Ei au zis: „O, Salih! Ai fost tu înainte de aceasta dorit peste noi. Dar oare, ne opreşti tu să adorăm ceea ce au adorat părinţii noştri[1]? Noi suntem într‑o îndoială tulburătoare cu privire la cele la care ne chemi!”",
  "A zis el: „O, neam al meu! Ce ziceţi voi[1], dacă eu am o dovadă limpede de la Domnul meu, care mi‑a dăruit şi îndurare[2] de la El! Cine mă va apăra pe mine de Allah[1], dacă eu nu m‑aş supune Lui? Voi nu‑mi sporiţi decât pierderea![2]",
  "O, neam al meu! Iată această cămilă de la Allah, care este un semn desluşit pentru voi![1] Lăsaţi‑o să pască pe pământul lui Allah şi nu o atingeţi cu nici un rău, căci vă va lovi pe voi osândă apropiată!”",
  "Însă ei au înjunghiat‑o[1] şi atunci le‑a zis el[2]: „Mai bucuraţi‑vă în casele voastre [încă] trei zile! Aceasta este o făgăduinţă fără de minciună!”",
  "Şi când a venit porunca Noastră[1], i‑am mântuit Noi pe Salih şi pe cei care au crezut împreună cu el, prin îndurarea Noastră, de ruşinea acelei zile. Domnul tău este Cel Puternic [şi] Tare [Al‑Qawiyy, Al‑’Aziz].",
  "Şi pe cei nelegiuiţi i‑a lovit strigătul tunător[1] şi au căzut [morţi], în casele lor, cu faţa în jos[2],",
  "Ca şi când nu ar fi locuit [niciodată] în belşug în ele. Într‑adevăr, [neamul] Thamud nu a crezut în Stăpânul lor! Ducă‑se Thamud![1]",
  "Şi au venit trimişii Noştri[1] la Avraam cu veste bună[2]. Au zis ei: „Pace!”[3] Şi le‑a răspuns el: „Pace[vouă]”! şi nu a pregetat să aducă un viţel fript.",
  "Şi când a văzut că mâinile lor nu se întind spre el[1], a devenit bănuitor şi l‑a cuprins frica de ei. Dar ei au zis: „Nu‑ţi fie frică![2] Noi am fost trimişi la neamul lui Lot[3]!”",
  "Şi muierea lui[1] stătea în picioare şi a râs ea[2]. Noi i l‑am vestit pe Isaac, iar după el pe Iacob.",
  "Ci ea a zis: „Vai mie! O să nasc eu când sunt o muiere bătrână, iar bărbatul meu e un moşneag?! Acesta este cu adevărat un lucru ciudat[1]!”",
  "Dar ei au zis: „Te miri tu de hotărârea lui Allah?[1] Îndurarea şi binecuvântarea lui Allah asupra voastră, o, locuitori ai acestei case[2]! El este cu adevărat Cel Vrednic de Laudă [şi] Cel Vrednic de Glorie [Hamid, Majid]!",
  "Şi când i‑a trecut lui Avraam frica şi i‑a venit vestea cea bună, a vorbit el cu Noi [în apărarea] neamului lui Lot.",
  "Avraam era blând, căinător şi rugător.",
  "„O, Avraam,[1] renunţă la aceasta, căci hotărârea Domnului tău a venit[2], iar asupra lor se va abate o osândă nestrămutată”.",
  "Şi când trimişii Noştri au venit la Lot, s‑a simţit stingherit, neştiind ce să facă. Şi a zis el: „Aceasta este o zi cumplită”.",
  "Şi s‑a grăbit neamul său către el, după ce până atunci săvârşiseră fapte rele[1]. Şi le‑a zis el[2]: „O, neam al meu! Acestea sunt fiicele mele şi ele sunt mai curate pentru voi.[3] Fiţi cu frică de Allah şi nu mă faceţi de ocară faţă de oaspeţii mei! Oare nu este printre voi un bărbat chibzuit?[4]”",
  "Dar ei au zis: „Tu ştii că nu avem nevoie de fiicele tale şi tu ştii ceea ce voim noi!”",
  "A zis el[1]: „O, de‑aş avea eu putere asupra voastră sau de‑aş găsiun sprijin temut!”",
  "Au zis[1]: „O, Lot! Noi suntem trimişii Domnului tău! Ei nu vor putea niciodată să ajungă la tine. Deci purcede cu stirpea ta la vreme de noapte[2] şi să nu se întoarcă nici unul dintre voi [pentru a privi înapoi], afară numai de muierea ta, pe care o va lovi ceea ce îi loveşte pe ei. Ceea ce îi ameninţă pe ei se va întâmpla în zori.[3] Şi oare nu este dimineaţa aproape?”",
  "Şi când a venit hotărârea Noastră[1], am făcut Noi ca partea ei[2] de sus să fie partea ei de dedesubt şi am trimis asupra ei ploaie de pietre de lut [ars][3], una după alta,",
  "Însemnate de Domnul tău[1]. Şi ele[2] nu sunt departe de cei nelegiuiţi",
  "Şi [l‑am trimis Noi] la [neamul] Madyan[1] pe fratele lor[2] Şuayb, care [le‑] a zis: „O, neam al meu! Adoraţi‑L voi pe Allah, căci nu există altă divinitate în afară de El! Şi nu micşoraţi măsura şi greutatea! Eu vă văd întru bine[3], dar eu mă tem pentru voi de chinul unei zile care [le] va cuprinde [pe toate][4].",
  "O, neam al meu! Daţi măsura şi greutatea întreagă, cu dreptate, şi nu le scădeţi oamenilor din lucrurile [cuvenite] lor şi nu purcedeţi pe pământ ca stricători!",
  "Ceea ce vă rămâne din partea lui Allah este mai bun pentru voi,[1] dacă sunteţi credincioşi. Iar eu nu sunt păzitor peste voi!”",
  "Au zis ei: „O, Şuayb! Oare rugăciunile tale[1] îţi poruncesc ca noi să ne lepădăm de ceea ce au adorat părinţii noştri[2] şi să nu facem ceea ce voim cu averile noastre? Tu[3] doară eşti milostiv şi chibzuit!”.",
  "A zis el: „O, neam al meu! Vedeţi voi[1] dacă eu am o dovadă limpede de la Domnul meu, care mi‑a dăruit din partea Sa avere frumoasă?[2] Eu nu voiesc să fac ceea ce vă opresc vouă. Eu nu voiesc decât îndreptarea [voastră], atâta cât pot. Iar izbânda mea nu este decât de la Allah. În El mă încred şi la El mă întorc.",
  "O, neam al meu! Să nu vă împingă la păcat vrajba ce mi‑o arătaţi, ca să vă lovească ceea ce a lovit neamul lui Noe[1], sau neamul lui Hud,[2] sau neamul lui Salih[3]! Iar neamul lui Lot nu este departe de voi![4]",
  "Şi rugaţi‑vă de iertare Domnului vostru[1], apoi căiţi‑vă faţă de El[2], Căci Domnul meu este Îndurător [şi] Binevoitor [Rahim, Wadud]!”",
  "Au zis: „O, Şuayb! Noi nu pricepem prea multe din ceea ce ne grăieşti tu şi te socotim slab printre noi[1]. Şi de n‑ar fi clanul tău[2], noi te‑am ucide cu pietre, căci tu nu ai nici o putere asupra noastră[3]!”",
  "A zis el[1]: „O, neam al meu! Oare clanul meu are mai mult preţ la voi decât Allah[2], căruia voi Îi întoarceţi spatele?[3] Domnul meu cuprinde [cu ştiinţa Sa] tot ceea ce faceţi voi.",
  "O, neam al meu! Faceţi după putinţa voastră şi voi face şi eu [tot la fel] şi veţi afla voi asupra cui se va abate o osândă care‑l va înjosi şi cine este mincinos. Aşteptaţi, şi voi aştepta şi eu împreună cu voi!”",
  "Şi când a venit porunca Noastră[1], i‑am izbăvit Noi pe Şuayb şi pe cei care au crezut împreună cu el, prin îndurarea Noastră, în vreme ce pe cei care au rămas nelegiuiţi i‑a lovit strigătul tunător şi au căzut [morţi], în casele lor, cu faţa înjos,[2]",
  "Ca şi cum nu ar fi locuit în ele, în belşug, [niciodată]. Departe cu Madyan[1], aşa cum departe s‑a dus şi neamul Thamud![2]",
  "Şi l‑am trimis Noi pe Moise, cu semnele Noastre şi cu putere vădită,[1]",
  "La Faraon şi la căpeteniile sale. Însă ei[1] au urmat orânduiala lui Faraon, dar rânduiala lui Faraon nu era cu dreptate.",
  "Şi va merge el înaintea neamului său în Ziua Învierii şi‑i va călăuzi pe ei către Foc. Şi ce rău loc va fi acesta spre care sunt ei duşi![1]",
  "Şi vor fi urmăriţi în această [lume] şi în Ziua Judecăţii de blestem. Şi ce rău dar va fi acesta care le este menit![1]",
  "Acestea sunt dintre veştile cetăţilor pe care ţi le povestim [o, Muhammed]! [Parte] din ele sunt încă în picioare, [parte din ele] sunt şterse.",
  "Noi nu le‑am făcut nici o nedreptate[1], ci ei înşişi s‑au nedreptăţit[2]. Şi nu le‑au fost de nici un folos zeii lor, pe care i‑au adorat în locul lui Allah, când a venit porunca Domnului tău, ci nu au făcut ei decât să le sporească puterea de a pricinui pierderi[3].",
  "Astfel este pedeapsa Domnului tău când El pedepseşte cetăţile, dacă ele sunt nelegiuite! Iar pedeapsa Lui este dureroasă şi aspră!",
  "Întru aceasta este un semn[1] pentru acela care se teme de chinul din Ziua de Apoi. Aceasta este o Zi în care oamenii vor fi adunaţi! Aceasta este o Zi mărturisită![2]",
  "Şi Noi nu o lăsăm să întârzie[1] decât numai până la un termen hotărât[2]!",
  "În Ziua ce va veni[1], nu va grăi nici unsuflet, decât numai cu voia Lui[2]. Şi unii dintre ei vor fi osândiţi[3], iar [alţii] fericiţi[4]!",
  "În ce‑i priveşte, cei care vor fi osândiţi se vor afla în Foc, unde ei vor avea parte de geamăt şi de suspin;",
  "În veci vor sălăşlui în el[1], cât vor dăinui cerurile şi pământul, doar dacă Domnul tău va voi altfel, căci Domnul tău face tot ceea ce El voieşte.",
  "În ce‑i priveşte, cei care vor fi fericiţi se vor afla în Rai; în veci vor sălăşlui în el, cât vor dăinui cerurile şi pământul, doar dacă Domnul tău va voi altfel. [Acesta va fi] un dar neîntrerupt.",
  "Nu sta la îndoială cu privire la ceea ce adoră aceia[1]! Ei nu adoră alta decât ceea ce au adorat părinţii lor mai înainte. Iar Noi le vom da partea lor fără nici o micşorare[2].",
  "Noi i‑am dat deja lui Moise Cartea[1] şi s‑au ivit neînţelegeri asupra ei.[2] Şi de n‑ar fi fost mai dinainte un cuvânt de la Domnul tău[3], [totul] ar fi fost hotărât pentru ei[4]. Dar ei[5] sunt în îndoială tulburătoare asupra lui[6].",
  "Şi pe fiecare îl va răsplăti Domnul tău pe deplin pentru faptele sale,[1] căci El este Bineştiutor [Khabir] a ceea ce fac ei.[2]",
  "Deci rămâi pe calea cea dreaptă, aşa cum ţi s‑a poruncit,[1] laolaltă cu aceia care s‑au căit împreună cu tine[2]! Şi nu treceţi peste limite[3], fiindcă El este Cel care Vede Bine [Basir] ceea ce faceţi![4]",
  "Şi nu înclinaţi[1] cătrecei care sunt nelegiuiţi[2], ca să nu vă atingă Focul! Voi nu aveţi alţi aliaţi[3] afară de Allah şi apoi voi nu veţi fi ajutaţi.",
  "Şi împlineşte Rugăciunea [As‑Salat] la cele două capete ale zilei[1] şi la anumite ceasuri din noapte! Faptele bune[2] le alungă pe cele rele. Aceasta este reamintirea[3] pentru cei care cugetă[4]!",
  "Şi fii statornic în răbdare[1], fiindcă Allah nu lasă să se piardă răsplata făcătorilor de bine!",
  "Şi oare nu au fost printre neamurile de dinaintea voastră oameni virtuoşi care au oprit de la stricăciuni pe acest pământ – în afară de puţini dintre ei pe care Noi i‑am izbăvit? Iar cei care au fost nedrepţi au trăit mai departe în îmbuibare şi au fost ei mai păcătoşi.[1]",
  "Şi Domnul tău nu ar fi nimicit cetăţile, cu nedreptate, dacă locuitorii lor ar fi săvârşit fapte bune.",
  "Şi dacă Domnul tău ar fi voit, i‑ar fi făcut pe toţi oamenii o singură comunitate[1]. Dar ei nu încetează să fie în neînţelegere[2],",
  "Afară de aceia cu care Domnul tău a fost îndurător[1]. Şi de aceea i‑a creat pe ei.[2] Şi se va împlini cuvântul Domnului tău: „Voi umple Gheena cu djinni şi cu oameni[3] laolaltă!”.",
  "Şi în tot ce‑ţi povestim ţie din veştile despre trimişi se află [pildă] cu care Noi întărim inima ta[1]. Şi prin acestea[2] a venit la tine Adevărul, îndemnarea şi reamintirea pentrudreptcredincioşi[3].",
  "Şi spune acelora care nu cred[1]: „Faceţi după putinţa voastră[2] şi vom face şi Noi [tot la fel][3]!",
  "Aşteptaţi[1] şi vom aştepta şi Noi[2]!”.",
  "Şi ale lui Allah sunt cele neştiute din ceruri şi de pre pământ[1]. Şi la El se întorc toate lucrurile [pentru hotărâre].[2] Adoră‑L, aşadar, şi încrede‑te în El! Şi Domnul tău nu este nebăgător de seamă faţă de ceea ce faceţi voi[3]!",
  "Alif, Lam, Ra’.[1] Acestea sunt versetele Cărţii limpezi[2].",
  "Noi l‑am pogorât[1] un Coran arab[2], poate că voi veţi pricepe!",
  "Noi îţi vom povesti cea mai frumoasă istorisire[1] din ceea ce îţi revelăm în această [parte] din Coran, chiar dacă ai fost înainte de ea printre cei nepăsători[2].",
  "Când Iosif i‑a zis tatălui său[1]: „O, tată! Eu am văzut [în vis] unsprezece planete, şi Soarele, şi Luna! Eu le‑am văzut prosternându‑mi‑se!”",
  "A zis el[1]: „O, fiul meu! Nu povesti vedenia ta fraţilor tăi, ca să nu plăsmuiască viclenie împotriva ta. Şeitan îi este omului duşman învederat[2].",
  "Astfel te alege Domnul tău şi te învaţă tâlcuirea vedeniilor şi va împlini El binefacerea Sa asupra ta şi asupra neamului lui Iacob, aşa cum a împlinit‑o El şi asupra celor doi părinţi ai tăi, Avraam şi Isaac, căci Domnul tău este Atoateştiutor [şi] Înţelept [‘Alim, Hakim]”[1].",
  "În Iosif şi în fraţii săi[1] a u f ost s emne[2] pentru aceia care întreabă,",
  "Căci au zis ei[1]: „Iosif şi fratele său[2] sunt mai dragi decât noi tatălui nostru, chiar dacă noi suntem o ceată[3]. Tatăl nostru este, într‑adevăr, în rătăcire vădită[4].",
  "Omorâţi‑l pe Iosif sau lăsaţi‑l [undeva] pe pământ, astfel încât chipul tatălui vostru să se îndrepte numai spre voi! Iar după aceasta veţi fi oameni drepţi!”.",
  "A zis unul dintre ei: „Nu‑l omorâţi pe Iosif, ci aruncaţi‑l în fundul unui puţ – dacă voi vreţi să o faceţi[1] – şi o să‑l ia vreo caravană!”",
  "Au zis ei[1]: „O, tată! De ce nu ni‑l dai tu pe Iosif în grijă?[2] Noi doară î i suntem lui sfătuitori buni!",
  "Trimite‑l mâine împreună cu noi, să se bucure şi să se joace, iar noi îl vom păzi pre el[1]!”",
  "A zis[1]: „Eu sunt trist că voi îl luaţi şi mă tem să nu‑l mănânce lupul, când voi veţi fi fără băgare de seamă faţă de el!”",
  "Ei au zis: „Dacă o să‑l mănânce lupul, când noi suntem o ceată[1], înseamnă că noi suntem atunci cei pierduţi[2]!”",
  "Şi când au plecat cu el şi s‑au înţeles cu toţii să‑l arunce în adâncul puţului, atunci i‑am revelat Noi lui[1]: „Tu le vei vorbi despre această faptă a lor [într‑o zi], fără ca ei să te cunoască!”",
  "Şi seara au venit la tatăl lor, plângând.",
  "Şi au zis: „O, tată! Noi ne‑am dus şi ne‑am luat la întrecere[1] şi l‑am lăsat pe Iosif lângă lucrurile noastre. Şi l‑a mâncat lupul. Tu nu ne crezi, măcar că noi spunem adevărul!”",
  "Şi au adus cămaşa lui [mânjită] cu sânge mincinos.[1] A z is e l[2]: „Mai degrabă sufletele voastre v‑au îndemnat să faceţi ceva [rău]... Deci [nu‑mi rămâne decât] răbdarea cuminte[3]! Şi Allah este Cel la care se cere ajutor pentru cele pe care voi le povestiţi![4]”",
  "A venit o caravană şi [cei din caravană] l‑au trimis pe cel care scotea apă pentru ei[1] şi el a coborât găleata lui. Dar a zis el: „Ce veste bună! Acesta este un băieţel!” Şi l‑au ascuns în chip de marfă. Dar Allah era Bineştiutor [‘Alim] a ceea ce au făcut ei.",
  "Şi l‑au vândut ei pentru un preţ de nimic, pentru câţiva dirhami[1], căci atât de puţin l‑au preţuit ei!",
  "Şi a zis acela din Egipt, care l‑a cumpărat, către muierea lui[1]: „Cinsteşte şederea lui [printre noi]! S‑ar putea să ne fie de folos sau să‑l luăm ca fiu!” Şi astfel i‑am dat Noi lui Iosif stare temeinică pe acest pământ, pentru a‑l învăţa pe el tâlcuirea vedeniilor[2]. Allah are putere să facă orice lucru dacă voieşte,[3] dar cei mai mulţi oameni nu ştiu[4].",
  "Şi când a ajuns el la vârsta bărbăţiei, i‑am dat Noi înţelepciune şi ştiinţă, căci astfel îi răsplătim Noi pe cei care fac bine.",
  "Şi a vrut să‑l ademenească, împotriva voinţei lui, cea în a cărei casă se afla[1] şi a încuiat uşile şi i‑a zis: „Vino încoace!” Însă el i‑a răspuns: „Ferească Allah! Stăpânul meu mi‑a dat bun loc. Într‑adevăr nelegiuiţii nu izbândesc!”",
  "Avea ea poftă de el şi ar fi avut şi el poftă de ea, de n‑ar fi văzut semnul Domnului său[1]. Astfel [am făcut Noi], ca să îndepărtăm răul şi fapta ruşinoasă de el, căci el era unul dintre robii Noştri aleşi[2].",
  "Şi au alergat amândoi spre uşă,[1] iar ea i‑a rupt cămaşa la spate[2]. Şi l‑au găsit pe stăpânul ei lângă uşă şi i‑a zis ea [atunci]: „Care este pedeapsa pentru acela care voieşte familiei tale un rău, decât temniţa sau osânda dureroasă?”",
  "A zis[1]: „Dar ea a vrut să mă ademenească, în pofida voinţei mele!” Însă un martor din familia ei a mărturisit: „Dacă a fost ruptă cămaşa lui dinainte, atunci ea a spus adevărul, iar el a fost dintre aceia care mint,[2]",
  "Însă dacă a fost ruptă cămaşa lui la spate, atunci ea a minţit, iar el este dintre aceia care spun adevărul[1]”.",
  "Şi când a văzut cămaşa lui că a fost ruptă la spate, a zis el[1]: „Acesta este un vicleşug de‑al vostru, [femeilor], iar viclenia voastră este fără de margini!",
  "Iosif, uită de aceasta![1] Iar tu, [muiere], roagă‑te de iertare pentru vina ta, căci tu ai fost dintre cei păcătoşi!”",
  "Şi apoi au zis unele muieri din cetate[1]: „Soaţa lui Al‑Aziz îl ademeneşte pe băiatul ei[2], în pofida voinţei lui. A făcut‑o să‑şi piardă minţile iubirea pentru el! Noi o vedem cu adevărat în rătăcire limpede”.",
  "Şi când a aflat ea de clevetirea lor, a trimis ea la ele, le‑a pregătit rezemătoare[1] şi a dat fiecăreia dintre ele câte un cuţit. Şi atunci a zis: „Ieşi afară la ele, [Iosif]!” Iar când l‑au văzut, s‑au minunat de el peste măsură[2] ş i ş i‑au t ăiat mâinile, în vreme ce ziceau: „Allah să ne ferească! Acesta nu este om! Acesta este un înger nobil!”",
  "A zis ea: „Priviţi‑l pe acela pentru care voi m‑aţi clevetit! Am încercat să‑l ademenesc în pofida voii lui, însă el s‑a împotrivit, [rezistând ispitei]. Iar de nu va face ce‑i poruncesc, să fie întemniţat şi să fie printre cei umiliţi!”",
  "Atunci a zis[1]: „Doamne! Temniţa îmi este mai dragă decât aceea la ce mă cheamă ele. Şi dacă nu vei depărta de la mine vicleşugul lor, voi simţi dorinţă pentru ele[3] şi voi fi astfel printre cei proşti“[4].",
  "Şi Domnul i‑a răspuns[1] ş i a depărtat viclenia lor de la el. El doară este Cel care Aude Totul [şi] Atoateştiutor [As‑Sami’, Al‑’Alim]!",
  "Apoi li s‑a năzărit lor[1], după ce au văzut semnele[2], să‑l întemniţeze până la un timp.",
  "Şi au intrat împreună cu el în temniţă doi tineri. Şi a zis unul dintre ei: „Eu m‑am văzut[1] storcând [struguri pentru] vin[2]”. Iar celălalt a zis: „Iar eu m‑am văzut purtând pe cap pâine, din care mâncau păsările. Vesteşte‑ne nouă tâlcuirea acestora, căci te vedem pe tine dintre binefăcători!”",
  "A zis[1]: „Nici nu vă va sosi mâncarea cu care voi sunteţi hrăniţi, că eu vă voi şi vesti tâlcuirea, înainte ca ea să vă vină. Aceasta [face parte] din ceea ce m‑a învăţat Domnul meu[2]. Eu am părăsit religia[3] unui neam ce nu crede în Allah şi care tăgăduieşte Viaţa de Apoi.",
  "Şi eu am urmat religia strămoşilor mei Avraam, Isaac şi Iacob[1]. Nu se cuvine să‑I alăturăm lui Allah nimic! Aceasta este din harul lui Allah asupra noastră şi asupra [tuturor] oamenilor, însă cei mai mulţi dintre oameni nu aduc mulţumire.",
  "O, voi, tovarăşi ai mei de temniţă! Oare domnii risipiţi[1] sunt mai buni sau Allah Cel Unic, Stăpânul Atotputernic [Al‑Wahid, Al‑Qahhar]?",
  "Nu adoraţi afară de El[1] decât nişte nume pe care le‑aţi născocit voi şi părinţii voştri şi cărora Allah nu le‑a pogorât nici o dovadă! Judecata nu este decât la Allah![2] E l v‑a p oruncit s ă nu‑L adoraţi decât p e E l! Aceasta este religia cea dreaptă, însă cei mai mulţi oameni nu ştiu.",
  "O, voi, tovarăşi ai mei de temniţă! Unul dintre voi va da stăpânului său să bea vin[1]. Cât despre celălalt, el va fi răstignit, iar păsările vor mânca din capul lui[2]. S‑a hotărât treaba asupra căreia voi îmi cereţi sfat!”",
  "Şi a zis el apoi către acela dintre ei despre care credea[1] că va fi slobozit: „Pomeneşte şi de mine stăpânului tău[2]!” Dar Şeitan l‑a făcut să uite să‑i amintească stăpânului său şi el a rămas în temniţă câţiva ani.[3]",
  "Şi a zis regele[1]: „Am văzut[2] şapte vaci grase, pe care le mâncau şapte costelive şi şapte spice verzi şi altele [şapte] uscate. O, voi, dregători ai mei! Daţi‑mi mie sfat asupra vedeniei mele, dacă voi ştiţi să tâlcuiţi vedenia!”",
  "Şi i‑au răspuns ei: „Vise învălmăşite! Iar noi în tâlcuirea viselor nu suntem pricepuţi!”",
  "Şi a zis acela care fusese slobozit dintre cei doi şi şi‑a adus aminte după o vreme:[1] „Eu vă voi vesti tâlcuirea acestora! Deci trimiteţi‑mă[2]!”",
  "„O, Iosif, iubitorule de adevăr! Tălmăceşte‑ne nouă despre şapte vaci grase, pe care le mănâncă şapte costelive, şi despre şapte spice verzi şi alte [şapte] uscate, ca să mă întorc la oameni[1], pentru ca ei să ştie!”",
  "Şi a zis[1]: „O să semănaţi şapte ani, unul după altul, cu hărnicie, dar ceea ce seceraţi să lăsaţi în spice, afară de puţin din care o să mâncaţi!",
  "Apoi vor veni, după aceea, şapte [ani] aspri[1], în care vor mânca ceea ce aţi strâns pentru ei mai înainte[2], afară de puţin pe care îl veţi păstra[3].",
  "Apoi va veni, după aceea, un an în care oamenii vor avea parte de ploaie îmbelşugată şi în care vor stoarce”.",
  "Şi a zis regele: „Aduceţi‑l la mine![1]” Şi când a venit solul la el[2], i‑a zis: „Întoarce‑te la stăpânul tău şi întreabă‑l: Ce‑au avut muierile care şi‑au tăiat mâinile? Domnul meu[3] este Bineştiutor [‘Alim] al vicleniei lor!”",
  "Şi [le‑]a zis lor[1]: „Care a fost pricina ce v‑a împins pe voi să încercaţi să‑l ispitiţi pe Iosif?” Au răspuns [ele]: „Allah să ne ferească! Noi nu ştim nimic rău despre el!” Şi a zis muierea lui Al‑Aziz: „Acum adevărul este limpede! Eu am încercat să‑l ispitesc, în pofida voii lui, însă el întotdeauna a spus adevărul!",
  "Aceasta, ca să ştie că eu nu l‑am hainit în absenţă, şi că Allah nu călăuzeşte viclenia celor haini!",
  "Eu nu mă dezvinovăţesc pe mine, căci sufletul este înclinat către rău, afară de cel pe care îl păzeşte Domnul meu prin îndurarea Lui, căci Domnul meu este Iertător şi Îndurător [Ghafur, Rahim]!”",
  "Şi regele a zis: „Aduceţi‑mi‑l[1], căci voiesc să‑l păstrez lângă mine!” Şi când a vorbit cu el, i‑a zis: „De astăzi tu eşti pentru noi cu putere[2] şi de încredere![3]”",
  "A zis[1]: „Pune‑mă pe mine peste hambarele ţării, căci eu voi fi bun păzitor şi priceput!”",
  "Astfel i‑am dat Noi putere lui Iosif pe pământ[1] şi i‑am îngăduit să se aşeze în el acolo unde voieşte. Noi îl cuprindem cu îndurarea Noastră pe cel care voim şi nu lăsăm să se piardă răsplata binefăcătorilor.",
  "Iar răsplata din Lumea de Apoi este chiar şi mai bună pentru aceia care cred şi sunt cu frică.",
  "Şi au venit fraţii lui Iosif şi au intrat la el[1]. El i‑a cunoscut, însă ei nu l‑au mai cunoscut.",
  "Şi după ce i‑a pregătit pe ei cu proviziile lor, a zis: „Aduceţi‑mi pe un frate al vostru de la tatăl vostru![1] Nu vedeţi voi că eu dau măsură plină şi că eu sunt cel mai bun primitor de oaspeţi?",
  "Iar de nu mi‑l veţi aduce, nu veţi mai avea măsură la mine[1] şi nu vă veţi mai apropia de mine![2]”",
  "Au zis ei: „Vom încerca să‑l convingem pe tatăl lui. Noi o vom face!”",
  "A zis slujitorilor săi[1]: „Puneţi marfa[2] lor înapoi, în sacii lor de pe cămile! Poate că ei o s‑o recunoască, atunci când se vor întoarce la familia lor, şi poate că ei vor reveni![3]”",
  "Şi când s‑au întors la tatăl lor, au zis ei: „O, tată al nostru! Ne‑a fost nouă oprită măsura. Aşadar, trimite‑l împreună cu noi pe fratele nostru ca să căpătăm măsura şi noi îl vom păzi pe el!”",
  "Dar el[1] a zis: „Să vi‑l încredinţez aşa cum vi l‑am încredinţat pe fratele lui mai înainte? Allah este mai bun Păzitor[2] şi El este cel mai Îndurător dintre îndurători!”",
  "Şi când au desfăcut sarcinile lor, au aflat că marfa lor le‑a fost dată înapoi. Şi‑au zis ei atunci: „O, tată al nostru! Ce să mai dorim noi [mai mult]? Iată că marfa noastră ne‑a fost dată înapoi. Astfel vom procura noi provizii pentru familia noastră şi‑l vom păzi pe fratele nostru şi vom adăuga noi o încărcătură de cămilă şi aceasta este o măsură uşoară[1]!”",
  "A zis el[1]: „Nu‑l voi trimite împreună cu voi până ce nu veţi face învoială cu mine înaintea lui Allah[2] să mi‑l aduceţi înapoi, afară de situaţia că voi aţi fi înconjuraţi![3]” Şi când au făcut legământul, a zis el: „Allah este Chezaş pentru ceea ce vorbim!”",
  "Şi a mai zis el[1]: „O, fiii mei! Nu intraţi pe o singură poartă, ci intraţi pe porţi diferite! Eu nu vă pot fi de nici un folos împotriva lui Allah. Hotărârea nu este decât la Allah! Eu în El mă încred şi în El să se încreadă aceia care se încred!”",
  "Şi când au intrat aşa cum le‑a poruncit tatăl lor, nu le‑a fost aceasta de nici un folos împotriva [hotărârii] lui Allah.[1] N‑a fost decât că s‑a împlinit o dorinţă din sufletul lui Iacob. El avea înţelepciunea din ceea ce l‑am învăţat Noi, dar cei mai mulţi oameni nu ştiu.",
  "Când au intrat ei la Iosif, l‑a luat [acesta] pe fratele său lângă el şi i‑a zis: „Eu sunt fratele tău. Nu fi îngrijorat pentru ceea ce au făcut ei![1]”",
  "Când le‑a pregătit proviziile lor, a pus el cupa[1] în sacul de pe cămila fratelui său[2]. Apoi[3] un vestitor a strigat[4]: „O, voi călătorilor! Voi sunteţi nişte hoţi!”",
  "Au zis[1], întorcându‑se la ei[2]: „Ce vă lipseşte?”",
  "Au răspuns[1]: „Ne lipseşte măsura regelui! Iar acela care o va aduce, va primi [încă] o sarcină de cămilă. Şi eu îi sunt chezaş!”",
  "Au zis[1]: „Pe Allah, voi ştiţi că n‑am venit să facem stricăciune în ţară[2] şi nu suntem hoţi!”",
  "Au răspuns[1]: „Şi care să fie pedeapsa lui, dacă voi sunteţi mincinoşi?”",
  "Au zis[1]: „Pedeapsa lui, a aceluia în ai cărui saci va fi găsită, este că el însuşi va fi răsplată. Astfel îi pedepsim noi pe cei nelegiuiţi!”",
  "Şi a început[1] cu sacii lor î nainte de sacul f ratelui său[2]. Apoi a scos‑o[3] din sacul fratelui său. Astfel am plănuit Noi vicleşugul pentru Iosif. El nu ar fi putut să‑l ia pe fratele său, după religia regelui,[4] decât cu voia lui Allah. Noi îi ridicăm câteva trepte pe cei pe care voim[5] şi peste oricine are ştiinţă, este cineva mai ştiutor.",
  "Au zis[1]: „Dacă el a furat, a mai furat şi un frate al lui mai înainte”. Însă Iosif a ţinut aceasta ascunsă în sufletul său şi nu le‑a dezvăluit‑o, ci a zis el [în sinea lui]: „Voi sunteţi într‑o poziţie şi mai rea[2], dar Allah ştie mai bine despre ceea ce spuneţi!”[3]",
  "Au răspuns ei: „O, Al‑Aziz! El are un tată tare bătrân! Ia‑l pe unul dintre noi în locul lui! Noi vedem că tu eşti cu adevărat dintre oamenii binefăcători!”",
  "A zis[1]: „Ferească Allah să luăm pe altcineva decât pe acela la care am găsit lucrul nostru[2], căci atunci noi am fi nedrepţi!”",
  "Când n‑au mai avut nici o nădejde în privinţa lui[1], s‑au tras deoparte ca să se sfătuiască. A zis cel mai mare dintre ei: „Oare nu ştiţi că tatăl vostru a făcut legământ cu voi înaintea lui Allah? Şi [nu vă amintiţi] cum l‑aţi pierdut voi pe Iosif mai înainte? Eu nu voi pleca din [acest] pământ până ce nu‑mi va îngădui tatăl meu sau până ce Allah nu va judeca în favoarea mea[2], căci El este cel mai bun dintre judecători!",
  "Întoarceţi‑vă[1] la tatăl vostru şi spuneţi‑i: „O, tată al nostru! Fiul tău a furat. Noi nu facem mărturie decât pentru ceea ce ştim şi noi nu ne‑am putut păzi de cele nevăzute![2]",
  "Întreabă cetatea în care am fost şi caravana cu care am venit! Noi nu spunem decât adevărul!”",
  "A zis [Iacob]:[1] „Ba mai degrabă sufletele voastre au născocit ceva rău pentru voi! Dar răbdare cuviincioasă! Poate că Allah mi‑i va aduce pe toţi[2]! Căci El este cel Atoateştiutor [şi] Înţelept [Al‑’Alim, Al‑Hakim]!”",
  "S‑a întors de la ei şi a zis: „Cât de rău îmi pare pentru Iosif!” Şi ochii lui s‑au albit[1] de tristeţe şi el era mâhnit.",
  "Au zis ei[1]: „Pe Allah! Tu nu vei conteni să‑l pomeneşti pe Iosif, până ce nu te vei sfârşi[2] şi nu vei fi printre cei morţi!”",
  "A răspuns el[1]: „Însă eu nu mă plâng decât numai faţă de Allah pentru supărarea şi mâhnirea mea, căci eu ştiu de la Allah ceea ce voi nu ştiţi!",
  "O, fiii mei! Purcedeţi şi căutaţi‑i pe Iosif şi pe fratele său şi nu vă pierdeţi nădejdea în îndurarea lui Allah! Nu‑şi pierde nădejdea în îndurarea lui Allah decât neamul de necredincioşi!”.",
  "Şi când au intrat la el [la Iosif], au zis ei: „O, Al‑Aziz! S‑a abătut nenorocirea asupra noastră şi asupra familiei noastre[1] şi nu venim decât cu o marfă lipsită de mare valoare! Deci dă‑ne nouă o măsură plină şi fă‑ţi şi milostenie cu noi, căci Allah îi răsplăteşte pe cei milostivi!”.",
  "A zis[1]: „Oare ştiţi ce aţi făcut cu Iosif şi cu fratele său, când aţi fost neştiutori?”",
  "Au răspuns ei: „Oare tu eşti cu adevărat Iosif!?” A zis el: „Eu sunt Iosif iar acesta este fratele meu! Allah Şi‑a revărsat harul asupra noastră[1]. Cei care au frică[2] şi au răbdare[3]... Allah nu pierde răsplata celor binefăcători!”",
  "Au zis ei: „Pe Allah! Într‑adevăr, Allah te‑a preferat pe tine nouă, iar noi am fost supuşi greşelii!”",
  "A zis el[1]: „Astăzi nu mai este nici o dojană împotriva voastră! Allah să vă ierte, căci El este cel mai milostiv dintre cei milostivi!",
  "Duceţi‑vă cu această cămaşă a mea şi puneţi‑o pe faţa tatălui meu, şi el va deveni din nou văzător. Şi veniţi la mine cu tot neamul vostru!”.",
  "Când caravana a părăsit [Egiptul][1], tatăl lor a zis: „Eu simt mirosul lui Iosif, chiar dacă‑mi spuneţi că aiurez!”.",
  "Iar ei i‑au răspuns[1]: „Pe Allah, tu eşti încă în vechea ta rătăcire!”",
  "Şi când a sosit binevestitorul, a pus‑o peste faţa lui şi el a devenit din nou văzător. Şi a zis [Iacob]: „Nu v‑am spus că eu ştiu de la Allah ceea ce voi nu ştiţi?”",
  "Iar ei au zis[1]: „O, tată al nostru! Roagă‑te pentru iertarea greşalelor noastre, căci noi am fost păcătoşi!”.",
  "El[1] le‑a răspuns: „Voi cere de la Domnul meu iertare pentru voi, căci El este Iertător, Îndurător [Al‑Ghafur, Ar‑Rahim]!”.",
  "Şi când au intrat la Iosif,[1] i‑a primit el pe părinţii săi[2] şi a zis: „Intraţi în Egipt – cu voia lui Allah – în siguranţă![3]”",
  "Şi el i‑a ridicat pe părinţii săi pe tron şi au căzut [cu toţii] dinaintea lui, prosternându‑se[1], iar el[2] a zis: „O, tată! Acesta[3] e ste t âlcul v edeniei m ele d e o dinioară.[4] Domnul meu a făcut‑o să fie adevăr şi a fost bun cu mine, căci m‑a scos din temniţă, iar pe voi v‑a adus din pustietate, după ce Şeitan a iscat pizmă între mine şi fraţii mei. Domnul meu este binevoitor cu ceea ce voieşte. El este Cel Atoateştiutor [şi] Înţelept [Al‑’Alim, Al‑Hakim]!",
  "Doamne! Tu mi‑ai dat putere şi m‑ai învăţat tâlcuirea vedeniilor! Tu eşti Creatorul cerurilor şi pământului! Tu eşti Ocrotitorul meu în această lume şi în Lumea de Apoi! Ia‑mi viaţa când eu sunt în totală supunere [musulman] şi alătură‑mă celor evlavioşi(53)!”",
  "Aceasta(54) este una dintre istoriile neştiute(55), pe care Noi ţi‑o revelăm.[1] Tu nu ai fost lângă ei[2], atunci când s‑au adunat cu toţii şi au viclenit[3].",
  "Şi cei mai mulţi oameni nu vor crede, chiar dacă tu o doreşti.",
  "Şi tu nu le ceri vreo răsplată pentru aceasta, căci el[1] nu este decât îndemnare pentru toate lumile.",
  "Şi câte semne sunt în cer şi pre pământ, pe lângă care [oamenii] trec, întorcându‑şi faţa de la ele!",
  "Iar cei mai mulţi dintre ei nu cred în Allah, fără să‑I facă Lui asociaţi[1]!",
  "Oare sunt ei[1] siguri că nu va veni o nenorocire a osândei lui Allah[2] sau că Ceasul nu va veni pe neaşteptate, fără ca ei să‑şi dea seama?",
  "Spune[1]: „Aceasta este calea mea! Eu chem la Allah, eu şi cei care m‑au urmat, bizuindu‑ne pe dovadă limpede! Mărire lui Allah! Iar eu nu sunt dintre politeişti!”",
  "Şi nu am trimis înainte de tine decât bărbaţi – dintre locuitorii cetăţilor – cărora le‑am trimis revelaţii. Oare ei[1] nu umblă pe acest pământ, ca să vadă care a fost sfârşitul celor de dinaintea lor? Sălaşul din Lumea de Apoi este mai bun pentru aceia care au frică. Oare voi nu pricepeţi?",
  "Chiar şi când trimişii şi‑au pierdut nădejdea şi au crezut că au fost socotiţi minţiţi, a venit la ei ajutorul Nostru[1]. Şi au fost mântuiţi aceia care Noi am voit.[2] Însă pedeapsa Noastră nu va fi îndepărtată de la neamul celor nelegiuiţi!",
  "În istoria lor[1] a fost pildă pentru cei dăruiţi cu minte. El[2] nu este o poveste care să fie născocită, ci, dimpotrivă, este întărirea celor dinaintea lui şi tâlcuirea tuturor lucrurilor, călăuză şi îndrumare pentru oamenii care cred[3]!",
  "Alif. Lam. Mim. Ra.[1] Acestea sunt versetele Cărţii[2]. Iar ceea ce ţi‑a fost revelat de către Domnul tău[3] este Adevărul, însă cei mai mulţi oameni nu cred[4].",
  "Allah este Cel care a înălţat cerurile[1] fără stâlpi pe care să‑i vedeţi, iar apoi s‑a aşezat pe Tron şi a supus soarele şi luna[2], fiecare urmându‑şi cursul său până la un termen hotărât[3]. El orânduieşte lucrul şi tâlcuieşte semnele[4] î n a mănunţime, p oate c ă v oi v eţi fi încrezători în întâlnirea cu Domnul vostru[5].",
  "El este Cel care a întins pământul şi a aşezat pe el munţi şi râuri. Şi din toate roadele a făcut pe el câte o pereche[1]. El lasă ca noaptea să acopere şi să ascundă ziua. În acestea sunt semne pentru cei care cugetă.",
  "Iar pe pământ sunt parcele învecinate şi grădini de viţă de vie, de grâne, de palmieri în tufe şi câte unul de la o rădăcină, udate de la o singură apă[1]. Şi le‑am făcut Noi pe unele mai bune decât altele la mâncare.[2] În acestea sunt semne pentru un neam [de oameni] care pricep.",
  "Şi dacă tu te miri[1], de mirare sunt vorbele lor: „Oare când vom fi ţărână, vom fi noi creaţi din nou?”[2] Aceia[3] sunt cei care nu cred în Domnul lor. Aceia sunt cei pe ale căror gâturi se vor afla juguri. Aceia sunt oaspeţii Focului şi ei în el vor avea sălaş veşnic.",
  "Şi ei îţi cer să grăbeşti răul înaintea binelui, când înaintea lor au fost pilde[1]. Domnul tău este Cel cu iertarea pentru oameni, în pofida nelegiuirii lor. Şi Domnul tău este aspru la pedeapsă[2].",
  "Şi cei care nu cred zic: „De ce nu i s‑a trimis lui un semn[1] de la Domnul lui?” Dar tu eşti numai un prevenitor[2] şi fiecare neam are un călăuzitor[3].",
  "Allah ştie ce poartă fiecare femeie [în pântece] şi ceea ce lipseşte sau ceea ce este prea mult în pântece[1] şi tot lucrul are la El măsură.",
  "Ştiutorul celor ascunse[1] şi al celor vizibile, Cel Mare, Cel Preaînalt[2]!",
  "Pentru El sunt egali acela dintre voi care ţine ascuns cuvântul Său[1] şi acela care îl rosteşte cu glas tare[2], acela care stă ascuns în timpul nopţii[3] şi acela care se arată în ziua mare[4].",
  "El[1] are îngeri care‑l însoţesc unul după altul, înaintea lui şi în urma lui, care îl veghează din porunca lui Allah[2]. Allah nu schimbă starea unor oameni până ce ei nu schimbă ceea ce se află în sufletele lor. Iar dacă Allah voieşte un rău pentru un neam[3], acesta nu poate fi respins. Şi ei nu au în locul lui Allah nici un alt ocrotitor[4].",
  "El este Cel care vă arată fulgerul [ce vă inspiră] teamă şi nădejde[1] şi El plăsmuieşte norii cei grei[2].",
  "Şi‑L preamăreşte tunetul aducându‑I laudă, şi îngerii, cu teamă de El[1]. Şi El trimite trăsnetele cu care loveşte pe cine voieşte, pe când ei[2] se ceartă asupra lui Allah[3], în vreme ce El[4] este de temut pentru puterea Sa.",
  "Lui I se adresează chemarea cea adevărată, iar aceia pe care îi cheamă[1] afară de El nu le vor răspunde în nici un chip, ci ei sunt ca acela care întinde mâinile sale către apă pentru ca ea să ajungă la gura lui, fără ca ea să ajungă [vreodată][2]. Iar chemarea[3] necredincioşilor nu este decât în deşert.",
  "Înaintea lui Allah se prosternează [toţi aceia] care sunt în ceruri şi pre pământ, cu voie şi fără voie[1], şi la fel şi umbrele lor dimineaţa şi la asfinţit.[2]",
  "Spune[1]: „Cine este stăpânul cerurilor şi al pământului?[2]” Spune: „Allah!” Spune: „Şi v‑aţi luat voi în afară de El ocrotitori care nu au nici pentru ei înşişi folos şi nici [apărare de] rău?”[3] Spune: „Oare sunt egali orbul şi cel care vede? Sau oare sunt egale întunericul şi lumina? Sau i‑au făcut lui Allah asociaţi care au creat ca şi creaţia Lui, încât li se pare lor creaţia asemănătoare?”[4] Spune: „Allah este Creatorul tuturor lucrurilor; El este cel Unic [şi] Biruitor [Al‑Wahid, Al‑Qahhar]!”.",
  "El face să coboare din cer apă[1] şi văile curg după măsura lor[2], iar şuvoiul duce spumă înaltă şi o spumă asemănătoare cu ea se iveşte peste ceea ce [oamenii] topesc în foc[3], căutând să facă o podoabă ori un lucru[4]. Astfel dă Allah pildă despre Adevăr şi neadevăr; în ceea ce priveşte spuma ea se duce fără urmă, în vreme ce ceea ce le este oamenilor spre folos rămâne mereu pe pământ. Astfel dă Allah pilde[5]!",
  "Pentru aceia care răspund Domnului lor este răsplata cea mai bună, în vreme ce aceia care nu‑i răspund[1] – chiar dacă ar avea toate cele care se află pe pământ şi încă pe atât pentru a le da ca răscumpărare – aceia vor avea parte de rea socoteală[2], iar sălaşul lor va fi Gheena – şi ce rău aşternut[3] [este ea]!",
  "Oare acela care ştie[1] că ceea ce ţi s‑a revelat de către Domnul tău[2] este Adevărul să fie ca acela care este orb? Ci dară chibzuiesc cei care au minte[3],",
  "Aceia, care‑şi împlinesc făgăduinţa faţă de Allah şi nu încalcă legământul făcut.",
  "Şi ţin unit ceea ce Allah a poruncit să fie unit[1] şi au frică de Domnul lor şi se tem de răul socotirii[2].",
  "Şi aceia care sunt statornici în căutarea chipului[1] Domnului lor şi plinesc Rugăciunea [As‑Salat] şi fac milostenie într‑ascuns şi pe faţă din ceea ce Noi le‑am dăruit şi resping răul prin bine, aceia vor avea parte de răsplata Casei [Veşnice][2],",
  "De grădinile Edenului, în care vor intra laolaltă cu [toţi] aceia care au fost evlavioşi, dintre părinţii, soţii şi copiii lor, iar îngerii vor intra la ei prin toate porţile [zicând]:",
  "„Pace vouă! pentru că aţi fost statornici[1]. Şi ce bună este răsplata Casei [Veşnice]!”",
  "Iar aceia care încalcă făgăduinţa făcută lui Allah, după legământul faţă de El, şi vor rupe ceea ce Allah va porunci să fie unit[1] şi vor semăna rău pe pământ, aceia vor avea parte de blestem şi vor avea parte de rea casă [veşnică][2].",
  "Allah dăruieşte cu prisosinţă sau cu măsură cele de trebuinţă pentru trai cui voieşte El. Şi ei se bucură de viaţă în această lume, dar nu este viaţa în această lume decât plăcere trecătoare faţă de Viaţa de Apoi.",
  "Şi cei care nu cred zic: „De ce nu a fost pogorât asupra lui [Muhammed] un semn[1] de la Domnul său?” Spune: „Allah face să rătăcească pe cine voieşte[2] şi călăuzeşte către El pe cel care se căieşte,",
  "Pe cei ce cred[1] şi ale căror inimi sunt liniştite[2] întru pomenirea lui Allah”, căci prin pomenirea lui Allah se liniştesc inimile.",
  "Cei ce cred şi săvârşesc fapte bune, aceia vor avea parte de fericire[1] şi bună întoarcere[2].",
  "Astfel te‑am trimis Noi într‑o comunitate înaintea căreia au fost alte comunităţi, ca să le citeşti lor[1] ceea ce Noi îţi revelăm, în vreme ce ei nu cred în Cel Milostiv[2]. Spune: „El[3] este Stăpânul meu. Nu există altă divinitate în afară de El. În El mă încred şi la El este întoarcerea şi căinţa mea!”.",
  "Şi de ar fi un Coran cu care să se mute munţii sau cu care să se despice pământul sau cu care să se facă morţii să vorbească![1] Î nsă a l ui A llah e ste î ntreaga p oruncă.[2] Şi oare nu ştiu cei care cred că Allah – dacă ar voi – i‑ar călăuzi pe toţi oamenii? Şi nu va înceta să se abată asupra celor care nu cred[3] o nenorocire sau să cadă în apropiere de sălaşul lor, până ce se va împlini promisiunea lui Allah, căci Allah nu‑Şi calcă făgăduinţa.[4]",
  "Au fost luaţi în râs trimişi şi înainte de tine, însă Eu le‑am dat un răgaz celor care nu au crezut. Apoi i‑am prins pe ei. Şi cum a fost pedeapsa Mea!",
  "Şi acela care veghează asupra fiecărui suflet şi [vede] ceea ce dobândeşte [este la fel ca asociaţii]? Şi totuşi îi fac lui Allah asociaţi! Spune [‑le lor]: „Numiţi‑i! Sau voiţi să‑I vestiţi Lui ceva ce nu cunoaşte El de pe pământ?[1] Sau sunt doar vorbe deşarte? Ba au fost cei care nu cred amăgiţi de viclenia lor împodobită[2] şi au fost abătuţi de la drum. Iar aceia pe care Allah îi lasă să rătăcească nu au pe nimeni călăuzitor!”",
  "Ei vor avea parte de osândă în viaţa aceasta[1], iar chinul din Viaţa de Apoi va fi şi mai greu şi nu vor avea ei nici un apărător de Allah[2].",
  "Pilda Grădinii care s‑a promis celor evlavioşi[1]; pe sub ea curg pâraie şi veşnice sunt roadele ei şi umbra ei. Aceasta este răsplata celor care au frică [de Allah][2], iar răsplata celor necredincioşi este Focul.",
  "Şi aceia cărora le‑am dat Noi deja cartea[1] se bucură pentru ceea ce ţi s‑a pogorât[2]. Însă unele cete[3] tăgăduiesc o parte din ea.[4] Spune: „Mi s‑a poruncit să‑L ador pe Allah şi să nu‑I fac Lui asociaţi. Eu la El chem [oamenii] şi la El este întoarcerea mea!”",
  "Aşa i‑am trimis Noi [Coranul], ca o orânduială, [în limba] arabă! Iar dacă tu vei urma poftelor lor, după ştiinţa ce a venit la tine, nu vei avea tu nici ocrotitor nici apărător de Allah!",
  "Am trimis Noi profeţi şi mai înainte de tine. Şi le‑am dat lor soaţe şi urmaşi. Însă nici un trimis nu a putut să aducă vreun semn[1] decât cu voia lui Allah. Şi fiecare soroc a fost scris într‑o Carte.[2]",
  "Allah şterge sau întăreşte ceea ce voieşte şi la El se află mama Cărţii[1].",
  "Şi de‑ţi vom arăta ţie o parte din cele cu care‑i ameninţăm sau de te vom lua pe tine la Noi, datoria ta este propovăduirea şi la Noi e socotirea.",
  "Oare nu văd ei că Noi venim cu porunca Noastră pe pământ[1] şi că Noi îl îngustăm? Allah judecă şi nimeni nu poate împiedica[2] judecata Sa şi El este repede la socotire.",
  "Şi au viclenit cei de dinaintea lor [împotriva trimişilor lor], însă viclenia în întregime este la Allah.[1] El ştie ce dobândeşte fiecare suflet, iar necredincioşii vor şti cine va avea parte de răsplata cea bună a Casei [Veşnice].",
  "Cei care nu cred spun[1]: „Tu nu eşti un trimis!”[2] Spune: „Allah este de ajuns ca martor între mine şi voi. [Şi cine este mai drept decât] Acela care are cunoştinţă despre Carte[3]?!”",
  "Alif. Lam. Ra.[1] [Aceasta este] o Carte pe care Noi ţi‑am pogorât‑o pentru ca tu să‑i scoţi pe oameni din întuneric la lumină[2] – cu voia Domnului lor – pe drumul Celui Puternic [şi] Vrednic de Laudă [Al‑’Aziz, al‑Hamid].",
  "Allah este Acela căruia Îi aparţin toate cele din ceruri şi de pre pământ. Şi vai celor necredincioşi pentru chinul cel aspru![1]",
  "Aceia cărora le place această viaţă mai mult decât Viaţa de Apoi şi‑i împiedică [pe oameni] de la calea lui Allah[1] şi caută să le‑o strâmbe, aceia se află într‑o rătăcire adâncă!",
  "Şi Noi nu am trimis nici un profet decât cu limba neamului său, pentru ca să le facă limpede [revelaţia][1] şi Allah împinge în rătăcire pe cine voieşte El[2] şi călăuzeşte pe cine voieşte El, căci El este cel Puternic [şi] Înţelept [Al‑’Aziz, al‑Hakim].",
  "Noi l‑am trimis pe Moise cu semnele Noastre[1], [zicându‑i]: „Scoate neamul tău din întuneric la lumină[2] şi adu‑le lor aminte de zilele lui Allah!”[3] Întru aceasta[4] sunt semne pentru toţi cei răbdători şi mulţumitori[5].",
  "[Şi adu‑ţi aminte] când Moise a zis neamului său: „Aduceţi‑vă aminte de binefacerea lui Allah asupra voastră, când El v‑a izbăvit de clanul lui Faraon care v‑a supus la rău chin, i‑a măcelărit pe fiii voştri[1] şi le‑a lăsat în viaţă pe muierile voastre[2]! Şi în aceasta a fost pentru voi mare încercare de la Domnul vostru!”",
  "Şi când Domnul vostru a vestit: „Dacă veţi fi mulţumitori[1], vă voi înmulţi [binefacerile Mele], iar de veţi fi nemulţumitori[2], pedeapsa Mea va fi aspră!”",
  "Şi a zis Moise[1]: „Dacă voi şi toţi cei de pre pământ sunteţi nerecunoscători, [atunci aflaţi] că Allah Îşi este Sieşi Deajuns[2] [şi] că El este Cel Bogat, Vrednic de Laudă [Gany, Hamid]!”",
  "Nu v‑a venit vouă vestea despre cei de dinaintea voastră: neamul lui Noe[1] şi neamul ’Ad[2] şi neamul Thamud[3] şi cei de după ei şi pe care numai Allah îi ştie? Trimişii lor au venit la ei cu semne limpezi, însă ei şi‑au dus mâinile la gurile lor[4] şi au zis: „Noi nu credem [în mesajul] cu care aţi fost trimişi şi suntem într‑o îndoială tulburătoare în privinţa aceleia la care ne chemaţi”.",
  "Trimişii lor au zis: „Aveţi voi îndoială în privinţa lui Allah, Creatorul cerurilor şi al pământului, care vă cheamă[1] ca să vă ierte pentru o parte din păcatele voastre şi vă dă vouă răgaz până la un termen hotărât?”[2] Şi au răspuns [necredincioşii]: „Voi nu sunteţi decât nişte oameni ca şi noi şi voiţi să ne abateţi de la ceea ce adorau părinţii noştri! Aduceţi‑ne o dovadă desluşită[3]!”",
  "Le‑au răspuns trimişii lor: „Într‑adevăr, noi nu suntem decât nişte oameni ca şi voi, însă Allah binecuvântează pe cine voieşte El dintre robii Săi[1]. Nu ne revine nouă să vă aducem dovadă, decât numai cu îngăduinţa lui Allah[2] şi în Allah trebuie să se încreadă dreptcredincioşii[3]!",
  "Şi cum să nu ne încredem noi în Allah,[1] când El ne‑a călăuzit pe căile noastre [pe care trebuia să le urmăm][2]? Însă noi vom îndura orice durere ne veţi aduce[3]! Şi în Allah trebuie să se încreadă cei care se încred!”",
  "Dar cei care nu credeau au zis către trimişii lor: „Noi vă vom alunga din ţara noastră, dacă nu vă întoarceţi[1] la religia noastră!” Dar Domnul lor le‑a revelat[2]: „Noi îi vom nimici pe cei nelegiuiţi",
  "Şi vă vom stabili pe voi pe acest pământ, după ei! Aceasta pentru aceia care se tem de prezenţa Mea şi se tem de ameninţarea Mea”[1].",
  "Ei au cerut [de la Allah] victoria, însă fiecare trufaş[1] îndărătnic a fost înfrânt,",
  "În urma lui se află Gheena[1] şi va fi el adăpat cu apă de puroi[2],",
  "Pe care el o va sorbi cu înghiţituri mici şi abia o va putea înghiţi. Şi moartea vine la el din toate părţile, însă el nu va fi mort[1] şi va avea el [parte de] osândă dureroasă.",
  "Pilda acelora care nu cred în Domnul lor este că faptele lor sunt ca cenuşa[1] în care suflă vântul cu putere într‑o zi furtunoasă. Ei nu vor avea nici un folos[2] din ceea ce agonisesc[3]. Aceasta este rătăcire adâncă.",
  "Oare nu vezi că Allah a creat cerurile şi pământul în adevăr? Dacă El ar vrea, v‑ar face să dispăreţi şi ar aduce făpturi noi[1],",
  "Căci acest lucru nu este greu pentru Allah![1]",
  "Şi toţi se vor înfăţişa dinaintea lui Allah[1] şi vor zice cei slabi către cei care s‑au arătat îngâmfaţi[2]: „Noi v‑am urmat pe voi![3] Puteţi voi să ne fiţi de vreun folos împotriva osândei lui Allah?” Şi vor zice ei[4]: „Dacă ne‑ar fi călăuzit Allah, v‑am fi călăuzit şi noi. Acum e totuna de suntem mâhniţi ori răbdăm, căci nu este pentru noi scăpare!”.",
  "Şi când totul va fi hotărât,[1] va zice Şeitan: „Allah v‑a făcut vouă o făgăduinţă adevărată[2]. V‑am făgăduit şi eu, însă eu nu mi‑am ţinut cuvântul dat vouă. Eu nu am avut nici o putere[3] asupra voastră, decât că eu v‑am chemat, iar voi mi‑aţi răspuns. Deci nu mă mustraţi, ci mustraţi‑vă pe voi înşivă! Eu nu vă pot fi de nici un ajutor, şi nici voi nu‑mi puteţi fi de nici un ajutor. Eu mă socotesc nevinovat de faptul că voi m‑aţi făcut cândva asociat [al lui Allah]![4]” Nelegiuiţii [politeiştii] vor avea parte de osândă dureroasă.",
  "Cei care cred[1] şi săvârşesc fapte bune vor fi duşi să intre în grădini pe sub care curg pâraie şi în ele vor sălăşlui veşnic – cu voia Stăpânului lor. Iar salutul lor în ele va fi: „Pace [vouă]!”[2]",
  "Nu vezi ce pildă a dat Allah pentru cuvântul bun?[1] El este ca un pom bun, cu rădăcina neclintită şi cu ramuri [ce se înalţă] în cer!",
  "El dă fructe[1] tot timpul – cu voia Domnului său. Şi Allah dă pilde oamenilor pentru ca ei să‑şi aducă aminte.",
  "Iar pilda unui cuvânt rău[1] este ca un pom rău care a fost smuls de pe faţa pământului şi care nu mai are pic de statornicie.",
  "Allah îi întăreşte[1] pe cei care cred cu vorbe hotărâte[2] atât în viaţa aceasta, cât şi în Viaţa de Apoi. Allah îi duce în rătăcire pe cei nelegiuiţi şi Allah face ceea ce voieşte.",
  "Nu i‑ai văzut pe cei care au schimbat îndurarea lui Allah cu necredinţa[1] ş i a u a dus n eamul l or î n c asa p ieirii[2],",
  "În Gheena, în care o să ardă?[1] Şi ce rău sălaş!",
  "Şi i‑au făcut lui Allah semeni[1] care să‑i ducă în rătăcire [pe oameni] de la calea Lui[2]. Spune:[3] „Veseliţi‑vă [în această viaţă], căci sfârşitul vostru va fi în Foc!”",
  "Spune robilor Mei care cred să împlinească Rugăciunea [As‑Salat] şi să dăruiască într‑ascuns şi pe faţă din ceea ce le‑am dat spre vieţuire, înainte de a veni Ziua[1] în care nu va fi nici răscumpărare, nici prietenie.[2]",
  "Allah este Cel care a creat cerurile şi pământul şi a pogorât din cer[1] apa[2], cu care scoate pentru voi din roade mijloc de vieţuire. El a supus pentru voi corăbiile care plutesc pe mare, la porunca Sa[3], şi a supus pentru voi râurile",
  "Şi a supus pentru voi Soarele şi Luna, amândouă urmându‑şi cursul fără oprire, şi a supus pentru voi noaptea şi ziua[1].",
  "Şi v‑a dat El din toate câte le‑aţi cerut[1]. Şi de aţi socoti binefacerile lui Allah, nu le‑aţi putea număra[2]. Dar omul este cu adevărat nelegiuit şi necredincios[3].",
  "Şi a zis Avraam: „Doamne, fă această ţară un loc sigur[1] şi fereşte‑mă pe mine[2] şi pe fiii[3] mei să nu‑i adorăm pe idoli!",
  "Doamne, ei[1] i‑au dus în rătăcire pre mulţi oameni[2]. Cel ce mă va urma[3] va fi dintre ai mei, iar cel ce nu mi se va supune..., Tu eşti Iertător, Îndurător [Gafur, Rahim].[4]",
  "Doamne, eu am aşezat o parte din urmaşii mei[1] î ntr‑o vale f ără verdeaţă[2], în apropiere de Casa Ta cea Sfântă. Doamne, pentru a împlini ei Rugăciunea [As‑Salat]! Şi fă inimile unor oameni să încline cu dragoste către ei şi dă‑le lor din roade spre vieţuire, poate că ei vor fi mulţumitori.[3]",
  "Doamne, Tu ştii şi ce ţinem ascuns şi ce lăsăm să se vadă, căci nu‑I este nimic ascuns lui Allah, nici de pre pământ şi nici din cer.",
  "Laudă lui Allah, care mi i‑a dat mie, în ciuda bătrâneţelor mele, pe Ismail şi pe Isaac![1] Domnul meu este cel care aude rugăciunile[2].",
  "Doamne, fă ca eu să împlinesc Rugăciunea [As‑Salat] cu sârguinţă[1], ca şi o parte din urmaşii mei! Şi primeşte ruga mea, Doamne!",
  "Doamne, iartă‑mi mie şi părinţilor mei[1] şi dreptcredincioşilor în Ziua când se va face socoteala[2]!”.",
  "Să nu crezi că Allah nu este cu luare aminte la ceea ce săvârşesc nelegiuiţii, însă El doar le dă lor răgaz până într‑o zi în care privirile lor vor fi împietrite [de spaimă].",
  "În vreme ce ei vor alerga cu capetele ridicate, cu ochii rătăciţi şi cu inimile goale[2].",
  "Prevesteşte‑i pe oameni despre Ziua în care va veni peste ei osânda[2] şi în care cei ce au fost nelegiuiţi vor zice: „Doamne, păsuieşte‑ne pe noi pentru un termen scurt[3], ca să răspundem chemării Tale[4] şi să‑i urmăm pe trimişi![5]” Dar oare n‑aţi jurat voi mai înainte că voi nu veţi avea scăpătare?[6]",
  "Voi locuiţi în sălaşurile celor care au fost nelegiuiţi faţă de ei înşişi şi vi s‑a arătat vouă limpede ce am făcut cu ei.[1] Şi v‑am dat vouă pilde.",
  "Au plăsmuit ei vicleşug[1], însă vicleşugul lor este la Allah[2], chiar de‑ar fi vicleşugul lor [într‑atât de puternic] încât să dispară munţii.",
  "Şi să nu socoteşti că Allah nu‑şi ţine făgăduinţa făcută trimişilor Săi![1] Allah este Puternic [Al‑’Aziz] cu Răzbunare[2],",
  "În ziua în care pământul va fi schimbat cu un altul, ca şi cerurile,[1] ş i e i [ oamenii] s e v or î nfăţişa[2] dinaintea lui Allah Cel Unic, Biruitorul [Al‑Wahid, Al‑Qahhar][3].",
  "Şi în ziua aceea îi vei vedea pe păcătoşi legaţi unii de alţii cu lanţuri[1],",
  "Iar straiele lor vor fi din catran şi focul le va acoperi chipurile.",
  "[Toate acestea] pentru ca Allah să răsplătească fiecare suflet după ce şi‑a agonisit. Allah este, neîndoielnic, repede la socotire.[1]",
  "Aceasta[1] este o vestire pentru oameni,[2] pentru ca să fie preveniţi[3] prin ea şi pentru ca să ştie că El este un Dumnezeu Unic[4] şi să ia aminte cei înzestraţi cu judecată!",
  "Alif. Lam. Ra.[1] Acestea sunt versetele Cărţii şi ale unui Coran limpede.",
  "[În Ziua Judecăţii de Apoi] vor voi necredincioşii să fi fost musulmani!",
  "Lasă‑i să mănânce şi să se bucure[1] şi nădejdea să‑i desfete. Ei vor şti [pe urmă][2]!",
  "Şi Noi nu am nimicit nici o cetate fără ca ea să nu fi avut [un termen hotărât] într‑o Carte cunoscută[1].",
  "Nici un neam nu poate să grăbească termenul său[1] ş i n ici s ă‑l î ntârzie[2].",
  "Şi zic ei [mekkanii]: „O, tu cel căruia i‑a fost pogorât Coranul, tu eşti smintit.[1]",
  "De ce nu ne aduci tu îngerii, dacă eşti tu dintre cei care spun adevărul?”[1]",
  "Noi nu facem să coboare îngerii decât cu Adevărul![1] Şi atunci nu vor mai fi ei păsuiţi![2]",
  "Într‑adevăr, Noi am pogorât Coranul şi Noi îi vom fi păzitori!",
  "Noi am trimis mai înainte de tine [profeţi] la grupurile celor vechi[1].",
  "Şi nu a venit la ei un trimis că numaidecât l‑au şi batjocorit.[1]",
  "Astfel facem Noi [necredinţa] să intre în inimile nelegiuiţilor.",
  "Ei nu cred în ea [Coran][1] în ciuda a ceea ce s‑a întâmplat cu obiceiul celor dintâi[2].",
  "Şi de le‑am deschide o poartă din cer[1] şi ei ar ajunge să urce pe ea,",
  "Ei tot ar zice: „Ci ochii noştri au fost închişi,[1] or mai degrabă suntem un neam de [oameni] fermecaţi![2]”.",
  "Şi Noi am pus în cer zodii[1] şi Noi am împodobit [cerul] pentru privitori.",
  "Şi l‑am păzit Noi de orice şeitan afurisit[1],",
  "Afară de acela care a ascultat pe furiş,[1] dar în urma căruia a pornit flacăra mistuitoare[2].",
  "Iar pământul l‑am întins Noi şi am aruncat pe el munţi neclintiţi şi am lăsat să crească de toate cu măsură cumpănită.",
  "Şi v‑am dat Noi vouă pe el [pe pământ] cele de trebuinţă pentru trai,[1] ca şi pentru aceia pe care voi nu‑i hrăniţi[2].",
  "Şi nu sunt lucruri ale căror hambare să nu se afle la Noi[1] şi pe care Noi să nu le trimitem cu măsură anumită[2].",
  "Şi Noi trimitem vânturile mănoase şi trimitem apă din cer pe care v‑o dăm de băut, însă voi nu o puteţi strânge[1].",
  "Noi dăm viaţă şi dăm moarte şi Noi suntem moştenitori.[1]",
  "Noi îi cunoaştem pe aceia dintre voi care au fost înainte şi Noi îi ştim şi pe cei care n‑au venit încă.",
  "Şi Domnul tău îi va aduna pe ei[1]. Iar El este Înţelept [şi] Atoateştiutor [Hakim, ‘Alim].",
  "Noi l‑am făcut pe om[1] din lut tare, provenit dintr‑un nămol moale[2],",
  "Iar pe djinn l‑am făcut şi mai înainte[1], din focul fierbinte.",
  "Şi [adu‑ţi aminte] când a zis Domnul tău îngerilor: „Eu am să fac un om din lut tare, provenit dintr‑un nămol moale,",
  "Iar când îl voi face şi voi sufla în el din duhul Meu, voi să cădeţi dinaintea lui, prosternându‑vă![1]”",
  "Şi s‑au prosternat toţi îngerii laolaltă,",
  "Afară de Iblis, care s‑a împotrivit să fie împreună cu cei ce s‑au prosternat.",
  "Atunci a zis[1]: „O, Iblis! De ce nu eşti tu împreună cu cei care se prosternează?”",
  "I‑a răspuns[1]: „Eu nu mă voi prosterna dinaintea unui om pe care l‑ai făcut din lut tare, provenind dintr‑un nămol moale!”[2]",
  "A zis[1]: „Ieşi din el[2] şi vei fi tu izgonit!",
  "Şi blestemul [să fie] asupra ta până în Ziua Judecăţii”.",
  "Dar el a zis[1]: „Doamne, dă‑mi mie păsuire[2] până î n ziua î n care ei vor fi î nviaţi[3]!”",
  "I‑a zis[1]: „Vei fi tu dintre cei păsuiţi,",
  "Până în ziua timpului hotărât[1]”.",
  "A zis[1]: „Doamne, pentru că m‑ai dus în rătăcire, le voi împodobi lor [lucrurile de] pe pământ şi‑i voi duce pe ei toţi în rătăcire,",
  "Afară de robii Tăi curaţi şi aleşi dintre ei!”",
  "A zis[1]: „Acesta este un drum drept [care duce] către Mine!",
  "Tu nu vei avea putere asupra robilor Mei[1], afară numai de cei care te‑au urmat dintre cei amăgiţi,",
  "Iar Gheena este locul făgăduit lor, tuturora[1]!",
  "El va avea şapte porţi şi fiecare poartă are o parte anumită dintre ei”[1].",
  "Iar cei cu frică[1] vor fi în grădini şi la izvoare.",
  "„Intraţi în ele[1] în pace şi cu siguranţă!”",
  "Şi Noi vom scoate pizma din piepturile lor şi ca fraţii vor şedea pe paturi unii în faţa altora[1]!",
  "Nu‑i va atinge în ele osteneala şi nu vor fi ei scoşi din ele[1]!",
  "Vesteşte, [o, Muhammed,] robilor Mei că Eu sunt Iertătorul, Îndurătorul [Al‑Ghafur, Ar‑Rahim][1]",
  "Şi că osânda Mea este chinul dureros[1]!",
  "Şi vesteşte‑i pe ei despre oaspeţii lui Avraam,",
  "Când au intrat la el şi l‑au salutat, iar el le‑a răspuns: „Ne este nouă teamă de voi!”[1]",
  "Iar ei au zis: „Nu‑ţi fie teamă! Noi îţi aducem vestea bună a [naşterii] unui băieţel[1] p lin d e î nvăţătură!”[2]",
  "Şi a răspuns el[1]: „Îmi aduceţi voi mie veste bună când m‑au ajuns bătrâneţile? Ce veste bună să‑mi mai aduceţi?”",
  "Au zis ei: „Îţi vestim Adevărul, deci nu fi dintre aceia care deznădăjduiesc!”",
  "A răspuns el: „Dar cine deznădăjduieşte în privinţa îndurării Domnului său, afară de cei rătăciţi?”",
  "Şi [le‑a] zis el[1]: „Şi ce vreţi voi, o, trimişilor?”[2]",
  "Au răspuns ei: „Noi suntem trimişi la un neam de mari nelegiuiţi[1],",
  "Afară de familia lui Lot[1] pe care o vom mântui în întregime,",
  "Mai puţin pe soaţa lui!” Noi [Allah] am hotărât ca ea să fie dintre cei nimiciţi![1]",
  "Şi când au venit cei trimişi la casa lui Lot[1],",
  "Le‑a zis el[1]: „Voi sunteţi [pentru mine] un neam de necunoscuţi![2]”",
  "Şi i‑au răspuns ei: „Ci am venit la tine, aducând [pedeapsa] pentru cele de care s‑au îndoit.[1]",
  "Şi ţi‑am adus noi Adevărul[1], iar noi suntem vestitori numai de Adevăr.",
  "Deci purcede cu familia ta spre sfârşitul nopţii şi mergi în urma lor şi să nu se uite înapoi vreunul dintre voi[1], ci mergeţi unde vi se porunceşte!”",
  "Şi Noi i‑am vestit lui această poruncă, pentru că aceia aveau să fie nimiciţi până la ultimul, dimineaţa.",
  "Şi au venit locuitorii cetăţii[1] [ la e l] b ucuroşi.[2]",
  "Le‑a zis[1]: „Aceştia sunt oaspeţii mei, deci nu‑mi faceţi ruşine!",
  "Şi fiţi cu frică de Allah şi nu mă faceţi de ocară!”",
  "Au zis ei[1]: „Dar, oare, nu ţi‑am oprit noi [să aperi] lumea?”[2]",
  "A zis[1]: „Iată‑le pe fiicele mele acestea, dacă voiţi voi să faceţi [ceva]!”[2].",
  "Pe viaţa ta, [o, Muhammed,]![1] Ei rătăceau în aiureala lor![2]",
  "Aşadar, la răsăritul soarelui i‑a prins pe ei strigătul[1]",
  "Şi Noi am răsturnat [cetatea] cu susul în jos şi am lăsat să plouă peste ei pietre de lut întărit[1].",
  "Şi în aceasta sunt semne pentru cei care ştiu să vadă[1]!",
  "Şi ea[1] [cetatea] este pe un drum cunoscut de toţi[2].",
  "Întru aceasta[1] este un semn pentru credincioşi!",
  "Şi locuitorii din Al‑Ayka[1] erau [de asemenea] nelegiuiţi[2].",
  "Şi Noi ne‑am răzbunat pe ei[1]. Şi amândouă [cetăţile][2] sunt pe un drum cunoscut.",
  "Şi cu adevărat i‑au socotit locuitorii din Al‑Hijr pe trimişi drept mincinoşi.[1]",
  "Şi le‑am adus semnele Noastre, însă ei s‑au abătut de la ele.[1]",
  "Şi ei îşi scobeau în munţi case, trăind în siguranţă,",
  "Însă în zorii dimineţii i‑a lovit pe ei strigătul[1]",
  "Şi nu le‑a fost lor spre folos ceea ce au agonisit.",
  "Şi Noi nu am creat cerurile şi pământul, precum şi ceea ce este între ele, decât cu drept adevăr. Iar ceasul va veni, [fără îndoială]! Deci iartă‑le lor, [o, Muhammed,] cu frumoasă iertare!",
  "Domnul tău este Creatorul [şi] Atoateştiutorul [Al‑Khallaq, al‑’Alim].",
  "Noi ţi‑am dat şapte versete ce se repetă[1] şi Coranul cel măreţ.",
  "Nu‑ţi îndrepta ochii spre lucrurile pe care Noi le‑am dat ca bucurie trecătoare unor perechi dintre ei şi nici nu fi trist pentru ei, ci pleacă aripa ta peste dreptcredincioşi![1]",
  "Şi spune: „Eu sunt prevestitorul cel desluşit [al pedepsei]!”",
  "[Ţi‑am trimis ţie Coranul], precum am trimis celor ce au împărţit [între ei],[1]",
  "Aceia care au făcut Coranul bucăţi [pentru a crea îndoieli].[1]",
  "Şi – pe Domnul tău! – de la toţi vom cere socoteală[1]",
  "Pentru ceea ce au făcut[1].",
  "Vesteşte, dară, limpede ceea ce ţi se porunceşte şi nu‑i băga în seamă pe politeişti![1]",
  "Noi suntem de ajuns pentru tine împotriva zeflemitorilor,",
  "Cei care îi asociază lui Allah un alt Dumnezeu[1] şi ei vor şti [în curând][2].",
  "Şi Noi ştim prea bine că pieptul ţi se strânge pentru ceea ce spun ei[1].",
  "Însă adu laude Domnului tău şi fii printre cei care se prosternează",
  "Şi adoră‑L pe Domnul tău până ce‑ţi va veni sfârşitul![1]",
  "Porunca lui Allah vine[1], deci nu o grăbiţi! Mărire Lui! El este mai înalt decât ceea ce Îi asociază Lui.",
  "El îi trimite pe îngeri cu revelaţia[1], după porunca Sa, asupra acelora care voieşte El dintre robii Săi, [zicând]: „Preveniţi că nu există altă divinitate în afară de Mine şi fiţi cu frică de Mine, aşadar!”",
  "El a creat cerurile şi pământul cu adevăr![1] El este mai înalt decât ceea ce Îi asociază Lui!",
  "El l‑a făcut pe om dintr‑o picătură şi iată că el [omul] este cârtitor învederat[1].",
  "Şi vitele[1] le‑a făcut pentru voi[2], de la ele aveţi căldură[3] ş i a lte f oloase[4] ş i d e l a e le ş i mâncaţi[5].",
  "Ele sunt pentru voi mândreţe, când le adunaţi seara şi când le scoateţi la păscut [dimineaţa];",
  "Ele poartă poverile voastre către o ţară unde nu aţi putea ajunge decât cu trudă mare. Domnul vostru este Iertător, Îndurător [Ra’uf, Rahim][1].",
  "Şi [El a făcut] caii, catârii şi măgarii,[1] să călăriţi pe ei şi ca podoabă şi El creează ceea ce voi nu ştiţi[2].",
  "Lui Allah îi revine [să arate prin mare mila Sa] calea cea dreaptă şi pe cea nedreaptă[1]. Dar dacă El ar voi, v‑ar călăuzi pe toţi.[2]",
  "El este cel care trimite apă din cer[1] p entru voi. D in e a e ste de b ăut pentru voi[2] ş i d in e a c resc t ufişurile[3], unde voi vă paşteţi cirezile.",
  "Din ea El face să crească pentru voi semănăturile[1], măslinii, curmalii, viţa de vie şi tot felul de roade[2]. În aceasta este dovadă pentru un neam [de oameni] care chibzuiesc.",
  "El a supus pentru voi noaptea şi ziua,[1] soarele şi luna. Şi stelele sunt supuse, prin porunca Lui. Şi întru aceasta sunt semne pentru un neam [de oameni] care pricep.",
  "Şi ceea ce a creat pentru voi pe pământ[1] [are] felurite culori. Şi întru aceasta este un semn pentru un neam de oameni care îşi aduc aminte.",
  "El este Cel care a supus marea, pentru ca voi să mâncaţi din ea carne proaspătă[1] ş i s ă s coateţi d in e a p odoabă p e c are s ă o purtaţi[2]. Şi vezi corăbiile care o brăzdează ca să căutaţi harul Său[3]! Şi poate că voi veţi fi mulţumitori!",
  "El a aşezat pe pământ munţi statornici, ca să nu se clatine cu voi, râuri şi drumuri, poate că voi veţi fi călăuziţi.",
  "Şi semne osebite[1]. Şi după stele se călăuzesc[2].",
  "Şi oare cel care creează[1] este la fel ca acela care nu creează[2]? Oare voi nu sunteţi cu luare aminte?[3]",
  "Şi de aţi [vrea să] socotiţi binefacerile lui Allah, voi nu veţi izbuti să le număraţi.[1] A llah e ste I ertător, Î ndurător [Ghafur, Rahim].[2]",
  "Şi Allah ştie atât ceea ce ţineţi voi ascuns, cât şi ceea ce dezvăluiţi.",
  "Însă aceia pe care îi cheamă în locul lui Allah nu creează nimic, ci ei sunt creaţi.",
  "Ei sunt morţi, nu sunt vii, şi ei nu ştiu când [oamenii] vor fi înviaţi![1]",
  "Domnul vostru este un Domn Unic. Iar inimile acelora care nu cred în Viaţa de Apoi tăgăduiesc [unicitatea lui Allah] şi ei sunt trufaşi.",
  "Fără îndoială că Allah ştie ce ascund şi ce dezvăluie ei, iar El nu‑i iubeşte pe cei trufaşi[1].",
  "Dacă sunt întrebaţi: „Ce a pogorât Domnul vostru?” ei răspund: „Basme ale înaintaşilor[1]!”",
  "Vor avea ei de purtat păcatele lor în întregime, în Ziua Învierii, precum şi o parte din păcatele celor pe care îi duc în rătăcire, fără de ştiinţă. Şi ce rea [povară] vor avea de purtat!",
  "Au viclenit cei care au fost mai înainte de ei[1], însă Allah a năruit chiar temeliile zidirii lor şi acoperişul s‑a prăbuşit peste ei şi chinul a căzut peste ei[2], de unde nu se aşteptau.",
  "Apoi, în Ziua Învierii, El îi va acoperi de ruşine[1] şi le va zice: „Unde sunt semenii Mei, pentru care voi i‑aţi certat [pe profeţi]?” Aceia cărora li s‑a dat ştiinţa[2] vor zice: „Ruşinea şi răul[3] se abat astăzi asupra necredincioşilor![4]”",
  "Aceia cărora îngerii le iau viaţa în situaţia când sunt nelegiuiţi cu ei înşişi[1] se vor supune cu umilinţă, [zicând]: „Noi nu am făcut nimic rău!”[2] B a d a, Allah ştie ce aţi făcut voi!",
  "„Intraţi, aşadar, pe porţile Gheenei şi în ea veţi petrece veşnic! Ce rău sălaş va fi pentru cei înfumuraţi![1]",
  "Şi li se va spune celor care au fost cu frică[1]: „Ce a pogorât Domnul vostru?” Iar ei vor zice: „Binele!”[2] Cei care fac bine în această lume vor avea parte de bine, însă locuinţa din Viaţa de Apoi va fi şi mai bună.[3] Şi ce minunată va fi locuinţa celor evlavioşi![4]",
  "Grădinile Edenului, în ele vor intra, iar pe sub ele vor curge râuri. În ele vor avea ceea ce vor voi.[1] Astfel îi răsplăteşte Allah pe cei evlavioşi!",
  "Celor buni,[1] cărora le iau sufletele, îngerii le vor zice: „Pace vouă! Intraţi în Rai, pentru ceea ce aţi făcut!”",
  "Şi ce pot să aştepte [necredincioşii] decât să vină la ei îngerii[1] s au s ă l e v ină porunca Domnului tău?[3] Aşa au făcut şi cei care au fost înaintea lor[4] şi nu i‑a nedreptăţit Allah, ci ei înşişi s‑au nedreptăţit.",
  "Şi i‑au lovit relele ce le‑au săvârşit şi cele pe care le‑au luat în derâdere[1] i‑au înconjurat din toate părţile.",
  "Şi zic cei care au făcut semeni[1]: „Dacă ar fi voit Allah, noi nu am fi adorat nimic în afară de El – nici noi, nici părinţii noştri – şi nu am fi oprit nimic altceva afară de ceea ce El a oprit!”. Aşa au făcut cei de dinaintea lor. Dar oare le revine trimişilor altceva decât propovăduirea limpede?",
  "Noi am trimis la fiecare comunitate un trimis [ca să le zică]: „Adoraţi‑L pe Allah şi ţineţi‑vă departe de Taghut!”[1] Pe unii dintre ei i‑a călăuzit Allah[2], însă altora le‑a fost hărăzită rătăcirea[3]. Purcedeţi prin lume şi vedeţi care a fost sfârşitul celor care i‑au socotit mincinoşi [pe trimişii Noştri]!",
  "Chiar dacă tu voieşti cu tot dinadinsul călăuzirea lor, [să ştii că] Allah nu‑i călăuzeşte pe cei care îi duce în rătăcire, iar ei nu vor avea apărători[1].",
  "Şi au jurat ei pe Allah cu cele mai grele jurăminte: „Allah nu‑i va învia pe cei care au murit![1]” Ba da, promisiunea [lui Allah] este adevărată, dar cei mai mulţi dintre oameni nu ştiu![2]",
  "[El îi va învia] pentru a le arăta limpede cele asupra cărora au fost cu neînţelegere[1] şi pentru ca cei care nu cred să ştie că ei au fost mincinoşi[2].",
  "Când Noi voim un lucru, singurul cuvânt pe care‑l spunem este „Fii!” şi el este![1]",
  "Acelora care au migrat întru Allah,[1] după ce au suferit nedreptate, le vom pregăti [locuinţă] bună în această viaţă[2], dar răsplata lor în Viaţa de Apoi va fi şi mai mare. Măcar dacă ei[3] ar şti!",
  "Aceştia sunt cei care au fost statornici[1] şi s‑au încrezut în Domnul lor[2].",
  "Şi nu am trimis mai înainte de tine decât numai bărbaţi, cărora Noi le‑am pogorât revelaţii. Întrebaţi‑i pe oamenii pricepuţi în cărţi[1], dacă voi nu ştiţi.",
  "[I‑am trimis cu] semne limpezi şi cu scripturi.[1] Iar ţie ţi‑am pogorât Noi Coranul, pentru ca tu să le tâlcuieşti oamenilor desluşit ceea ce a fost pogorât pentru ei[2], – poate că ei vor chibzui![3]",
  "Oare sunt siguri aceia care au pus la cale fapte rele[1] că Allah nu va face pământul să‑i înghită sau că nu va veni asupra lor osânda de acolo de unde ei nu se aşteaptă[2]?",
  "Sau să‑i facă să piară în timpul umbletului lor, fără ca ei să‑l poată face neputincios?[1]",
  "Sau să‑i facă să piară în plină spaimă? Dar cu adevărat Domnul vostru este Milostiv, Îndurător [Ra’uf, Rahim].",
  "Oare n‑au văzut ei că toate lucrurile pe care le‑a creat Allah – având umbră ce se întinde la dreapta şi la stânga[1] – se prosternează în faţa lui Allah cu supunere?[2]",
  "Şi în faţa lui Allah se prosternează toate vietăţile din ceruri şi de pre pământ;[1] şi l a fel şi î ngerii, fără c a ei să fie t rufaşi.[2]",
  "Se tem de Domnul lor, de deasupra lor, şi fac ceea ce li se porunceşte.",
  "Şi Allah spune: „Nu luaţi două divinităţi![1] El este cu siguranţă numai Unul[2], deci fiţi cu frică numai de Mine!”",
  "Ale Lui sunt cele din ceruri şi cele de pre pământ şi a Lui este supunerea veşnică[1]. Şi oare vă temeţi voi de altcineva în afara lui Allah?",
  "Voi nu aveţi binefacere decât de la Allah[1]. Apoi, dacă vă loveşte un rău, voi nu vă rugaţi [pentru ajutor] decât Lui,",
  "Apoi, dacă El v‑a mântuit de la rău[1], iată că o parte dintre voi Îi fac Stăpânului lor semeni[2],",
  "Pentru a tăgădui ceea ce le‑am dăruit lor[1]! Bucuraţi‑vă [pentru un timp][2]! Apoi veţi cunoaşte voi[3]!",
  "Ei fac o parte din ceea ce le‑am dat lor spre vieţuire [idolilor pe care] nici nu‑i cunosc[1]. Pe Allah, veţi fi întrebaţi[2] pentru ceea ce născociţi[3]!",
  "Şi ei îi plăsmuiesc lui Allah – Mărire Lui! – fiice[1], iar lor ceea ce poftesc ei[2]!",
  "Iar dacă vreunuia dintre ei i se vesteşte [naşterea] unei fiice, chipul lui devine negru şi el e plin de mânie[1],",
  "Se ascunde de lume din pricina răului ce i s‑a vestit. Să‑l ţină el, în ciuda umilinţei, sau să‑l îngroape în ţărână?[1] Ce proastă judecată!",
  "Acelora care nu cred în Viaţa de Apoi li se potriveşte pilda răului[1], iar lui Allah I se potriveşte pilda cea mai înaltă,[2] căci El este Atotputernic [şi] Înţelept [Al‑’Aziz, Al‑Hakim].",
  "Şi dacă Allah ar voi să‑i apuce pe oameni pentru nelegiuirea lor, nu ar lăsa pe el[1] n ici o v ietate[2], însă El îi amână până la un termen hotărât,[3] iar dacă sorocul lor soseşte, atunci El nu‑i mai întârzie nici măcar cu un ceas şi nici nu‑i grăbeşte[4].",
  "Îi atribuie lui Allah ceea ce lor nu le place [pentru ei înşişi][1], iar limbile lor născocesc minciuni când spun că ei vor avea cea mai bună [răsplată]! Fără îndoială că ei vor avea parte de Iad şi că ei vor fi primii aruncaţi în el.",
  "Pe Allah, am trimis Noi [profeţi] şi la alte comunităţi înainte de tine, însă Şeitan le‑a împodobit faptele lor[1] şi el este ocrotitorul lor astăzi[2], dar ei vor avea parte de osândă dureroasă [în Lumea de Apoi].",
  "Şi nu ţi‑am pogorât ţie Cartea decât ca să le desluşeşti lor limpede cele asupra cărora aveau ei neînţelegeri[1] ş i c a u n g hid[2] ş i c a îndurare pentru un neam [de oameni] care cred.",
  "Allah pogoară din cer apa[1], cu care dă viaţă pământului după moartea lui[2]. Iar întru aceasta este cu adevărat un semn pentru un neam [de oameni] care aud.",
  "Aveţi voi o pildă şi la vite[1]. Noi vă dăm să beţi din ceea ce se află în burţile lor, între murdărie[2] şi sânge: un lapte curat[3], ce place celor care‑l beau.",
  "Iar din roadele curmalilor şi ale viţei de vie luaţi băutura îmbătătoare[1] şi venit b un[2], iar întru aceasta este un semn pentru un neam [de oameni] care pricep.",
  "Şi [iată ce] le‑a revelat Domnul tău albinelor: „Faceţi‑vă case în munţi, în pomi şi în ceea ce ei făuresc!",
  "Apoi mâncaţi din toate roadele şi urmaţi căile uşoare ale Domnului vostru!” Din burţile lor iese o băutură cu felurite culori, în care este leac pentru oameni. În aceasta este cu adevărat un semn pentru un neam [de oameni] care chibzuiesc!",
  "Allah v‑a creat pe voi[1]. Apoi El vă face să muriţi[2]. Iar unii dintre voi vor ajunge până la cea mai ticăloasă vârstă, încât nu vor mai şti nimic, după ce au avut ştiinţă. Allah este Atoateştiutor [şi] Atotputernic [‘Alim, Qadir].",
  "Allah i‑a pus pe unii dintre voi înaintea altora în privinţa celor necesare vieţuirii.[1] Însă cei care au fost aleşi[2] nu dau din partea lor celor asupra cărora au deplină stăpânire, aşa fel ca să fie întru aceasta deopotrivă.[3] Oare tăgăduiesc ei binefacerile lui Allah?[4]",
  "Şi Allah v‑a făcut soaţe din voi înşivă şi v‑a dat El vouă de la femeile voastre fii şi nepoţi şi v‑a dat spre hrană din cele bune. Şi iată cum cred ei în deşertăciune şi nu cred în binefacerea lui Allah!",
  "Şi adoră ei, afară de Allah, ceea ce nu le poate aduce lor nici o hrană din ceruri şi de pre pământ[1], căci sunt fără de putere!",
  "Nu‑I faceţi, aşadar, semeni lui Allah, căci Allah ştie, în vreme ce voi nu ştiţi!",
  "Allah dă ca pildă un rob cumpărat, care nu are nici o putere şi un altul pe care Noi l‑am dăruit cu mijloace de trai bune, din care el face milostenie atât pe ascuns cât şi pe faţă. Oare sunt ei egali? Laudă lui Allah! Dar cei mai mulţi dintre ei nu ştiu!",
  "Şi Allah dă ca pildă[1] doi bărbaţi: unul dintre ei este mut, nu este în stare de nimic[2] şi devine o povară pentru stăpânul său, căci oriunde l‑ar trimite, el nu aduce nimic bun. Oare este el egal cu acela care porunceşte dreptatea şi care este pe drumul cel drept?",
  "Ale lui Allah sunt cele neştiute din ceruri şi de pre pământ.[1] Iar porunca [privitoare la] Ceas[2] este ca o clipire din ochi sau chiar şi mai scurtă[3]. Allah, doară, este cu putere peste toate!",
  "Allah v‑a scos pe voi din pântecele mamelor voastre, fără ca voi să aveţi ştire de ceva[1], şi v‑a dat vouă auzul şi văzul şi inimile[2], pentru ca voi să fiţi mulţumitori.",
  "Oare nu văd ei păsările supuse din văzduhul cerului, pe care nimeni nu le ţine decât numai Allah? Întru aceasta sunt cu adevărat semne pentru un neam [de oameni] care cred.",
  "Şi Allah v‑a făcut casele voastre spre locuinţă[1] şi v‑a făcut vouă din pieile vitelor case, care să vă fie uşoare în timpul plecării şi în timpul aşezării voastre, iar din lâna, din blana şi din părul lor[2], [v‑a făcut] veşminte[3] şi lucruri[4] pentru un timp.",
  "Şi Allah v‑a făcut vouă umbră din ceea ce a creat şi v‑a dat vouă adăposturi în munţi şi v‑a făcut vouă straie care să vă ferească de arşiţă[1] şi cămăşi [din zale] care să vă apere de asprimea voastră. Astfel El desăvârşeşte binefacerea Sa asupra voastră, poate că voi veţi fi supuşi voinţei Sale [în Islam][2]!",
  "Iar de se vor întoarce ei[1], tu[2] nu eşti dator decât cu propovăduirea limpede.",
  "Ei recunosc binefacerea lui Allah şi apoi o tăgăduiesc, iar cei mai mulţi dintre ei sunt nerecunoscători.",
  "În Ziua în care vom ridica din fiecare comunitate un martor,[1] nu li se va îngădui atunci celor care nu au crezut [să se dezvinovăţească], nici nu vor fi ei miluiţi.",
  "Şi când cei care au fost nelegiuiţi vor vedea osânda[1], iar ea nu le va fi uşurată şi nici nu li se va mai da lor vreun răgaz.",
  "Şi când cei care I‑au făcut asociaţi [lui Allah] îi vor vedea pe semenii lor, vor zice: „O, Doamne! Aceştia sunt idolii noştri la care ne‑am rugat în locul Tău!” Însă ei [idolii] le vor întoarce vorba, [zicând]: „Voi sunteţi, neîndoielnic, nişte mincinoşi!”",
  "În Ziua aceea Îi vor arăta ei supunere deplină lui Allah şi îi va părăsi pe ei ceea ce au născocit[1].",
  "Iar acelora care nu au crezut şi au împiedicat de la calea lui Allah,[1] l e v om a dăuga N oi c hin p este c hin, pentru stricăciunea ce au făcut‑o [pe pământ]![2]",
  "Şi [vesteşte oamenilor] Ziua în care vom ridica din fiecare comunitate un martor împotriva lor chiar dintre ei[1]! Noi te vom aduce pe tine[2] martor împotriva acestora[3]. Şi Noi ţi‑am trimis ţie Cartea[4] ca tâlcuire pentru toate lucrurile[5], călăuză, îndurare şi bună vestire pentru musulmani.",
  "Allah porunceşte[1] dreptatea, plinirea faptei bune[2] şi dărnicia faţă de rude şi El opreşte de la desfrâu, faptă urâtă şi nelegiuire. El vă îndeamnă pentru ca voi să vă aduceţi aminte[3].",
  "Ţineţi‑vă legământul faţă de Allah[1], după ce l‑aţi făcut şi nu călcaţi jurămintele după ce le‑aţi întărit şi după ce L‑aţi luat pe Allah drept chezaş pentru voi, căci Allah ştie ceea ce faceţi[2],",
  "Nu fiţi ca [femeia] aceea care destramă torsura ei bine răsucită în firicele şi nu faceţi din jurămintele voastre un mijloc de a vă înşela între voi, pentru ca o comunitate să devină mai puternică decât o altă comunitate! Allah nu face decât să vă încerce prin aceasta, iar în Ziua Învierii vă va arăta vouă desluşit [Adevărul] asupra acelor lucruri pentru care voi v‑aţi certat.",
  "Dacă Allah ar fi voit, v‑ar fi făcut pe voi o singură comunitate[1], însă El lasă în rătăcire pe cine voieşte El şi călăuzeşte pe cine voieşte El. Iar voi veţi da socoteală neîndoielnic pentru ceea ce aţi făcut[2].",
  "Şi nu luaţi jurămintele voastre drept mijloc pentru a vă înşela unii pe alţii, astfel încât să alunece piciorul [vostru], după ce a fost bine întărit[1] şi să gustaţi voi răul[2], pentru că aţi împiedicat de la calea lui Allah, şi să aveţi parte de osândă cumplită[3]!",
  "Şi nu vindeţi legământul cu Allah pentru un preţ de nimic,[1] căci numai la Allah se află ceea ce e mai bun pentru voi, dacă pricepeţi!",
  "Ceea ce aveţi voi se termină, pe când ceea ce se află la Allah va rămâne mereu[1]. Iar Noi îi vom răsplăti pe cei care sunt statornici după [faptele] cele mai bune pe care le‑au săvârşit.",
  "Pe cel ce face o faptă bună – bărbat ori femeie – şi este credincios[1] îl vom dărui Noi cu o viaţă bună[2]. Şi Noi îi vom răsplăti pe ei după [faptele] cele mai bune pe care le‑au săvârşit[3].",
  "Atunci când citeşti Coranul, caută tu ocrotire la Allah împotriva lui Şeitan cel alungat şi afurisit![1]",
  "El[1] nu are nici o putere asupra acelora care cred şi care în Domnul lor se încred.",
  "El îi cârmuieşte doar pe aceia care îl iau drept ocrotitor şi pe aceia care îl fac pe el asociat.[1]",
  "Când Noi înlocuim un semn cu un alt semn – şi Allah ştie mai bine ceea ce pogoară! –, ei zic: „Tu eşti numai un născocitor[1]!” Însă cei mai mulţi dintre ei nu pricep[2].",
  "Spune[1]: „L‑a pogorât[2] Duhul Sfânt de la Domnul tău întru adevăr ca să‑i întărească pe cei care cred şi să fie călăuză şi bună vestire pentru musulmani!”.",
  "Noi ştim că ei zic: „Îl învaţă pe El [Coranul] un om!”[1] Dar limba aceluia spre care ei arată este străină [nearabă], în vreme ce aceasta este o limbă arabă limpede.[2]",
  "Pe aceia care nu cred în versetele lui Allah, Allah nu‑i va călăuzi şi vor avea ei parte de osândă dureroasă![1]",
  "Ci plăsmuiesc minciună numai aceia care nu cred în versetele lui Allah şi aceia sunt mincinoşi.[1]",
  "Aceia care nu cred în Allah, după ce au crezut – afară de acela care este silit [să nu creadă], dar inima lui este netulburată întru credinţă – asupra acelora care şi‑au deschis inima necredinţei[1] va veni mânie de la Allah şi ei vor avea parte de chin cumplit!",
  "Aceasta[1] p entru c ă e i au iubit v iaţa lumească m ai mult decât Viaţa de Apoi[2], iar Allah nu călăuzeşte neamul de necredincioşi.",
  "Aceştia sunt cei cărora Allah le‑a pecetluit inimile, auzul şi văzul[1] şi aceştia sunt cei nepăsători[2].",
  "Fără îndoială că în Lumea de Apoi ei vor fi pierduţi.[1]",
  "Însă Domnul tău, cu aceia care au pribegit după ce au fost ispitiţi şi apoi au luptat şi au îndurat, cu aceia Domnul tău va fi după aceasta Iertător, Îndurător [Ghafur, Rahim].",
  "[Aminteşte‑le de] Ziua când fiecare suflet va veni şi se va apăra pe sine[1] şi fiecare suflet va fi pe deplin răsplătit pentru ceea ce a săvârşit[2], fără ca ei să fie nedreptăţiţi!",
  "Allah dă spre pildă o cetate[1]: ea a fost în siguranţă şi în linişte, venind spre ea cele de trebuinţă pentru vieţuire din toate părţile cu prisosinţă; apoi ea s‑a arătat nemulţumitoare faţă de binefacerile lui Allah[2] ş i A llah a făcut‑o să guste veşmântul foametei şi spaimei, [ca pedeapsă] pentru ceea ce au săvârşit [locuitorii ei].",
  "Şi a venit la ei un trimis din mijlocul lor[1], însă ei l‑au socotit mincinos[2] şi i‑a lovit pe ei osânda[3] pentru că ei au fost nelegiuiţi[4].",
  "Mâncaţi din ceea ce v‑a hărăzit Allah[1], îngăduit şi bun, şi fiţi mulţumitori pentru binefacerea lui Allah, dacă Îl adoraţi pe El![2]",
  "Ci El v‑a oprit vouă doar mortăciunea[1], sângele, carnea de porc şi ceea ce a fost menit altcuiva decât lui Allah. Însă cu acela care a fost constrâns[2] – fără să se lăcomească sau să poftească[3] – Allah este Iertător, Îndurător [Ghafur, Rahim].",
  "Şi nu spuneţi, luându‑vă după limbile voastre care rostesc minciuni: „Acesta este îngăduit şi acesta este oprit”[1], pentru a născoci minciună împotriva lui Allah! Aceia care născocesc minciuni împotriva lui Allah nu vor izbândi.",
  "De puţină bucurie [vor avea ei parte][1], iar apoi de chin dureros vor avea ei parte[2].",
  "Acelora care s‑au iudaizat[1] le‑am oprit Noi ceea ce ţi‑am spus înainte.[2] Noi nu i‑am nedreptăţit, ci ei înşişi au fost nedrepţi cu ei.[3]",
  "Apoi cu aceia care au săvârşit rău întru neştiinţă, iar după aceea s‑au căit şi s‑au îndreptat, Domnul tău este după aceasta[1] Iertător, Îndurător [Ghafur, Rahim].",
  "Avraam a fost un călăuzitor supus lui Allah, dreptcredincios[1], şi nu a fost dintre politeişti;",
  "El a fost mulţumitor faţă de binefacerile Lui şi El l‑a ales[1] şi l‑a călăuzit pe drum drept[2].",
  "Şi i‑am dăruit Noi bună parte în această lume,[1] iar în Lumea de Apoi va fi el printre cei drepţi[2].",
  "Apoi ţi‑am revelat Noi: „Urmează religia lui Avraam[1] cel dreptcredincios, care nu a fost dintre politeişti!”.",
  "Iară Sabatul a fost orânduit pentru cei care nu s‑au înţeles asupra lui,[1] iar Domnul tău va judeca între ei în Ziua Învierii în privinţa celor asupra cărora au fost cu neînţelegere.",
  "Cheamă la calea Domnului tău cu înţelepciune[1] şi bună îndemnare şi discută cu ei cum e mai frumos! Domnul tău este mai bine ştiutor al acelora care s‑au abătut de la calea Sa şi El este mai bine ştiutor al celor care sunt bine călăuziţi.",
  "Dacă pedepsiţi, atunci pedepsiţi cu ceea ce voi aţi fost pedepsiţi, iar dacă răbdaţi, e chiar mai bine pentru cei răbdători.[1]",
  "Şi rabdă, căci răbdarea ta nu vine decât [cu ajutorul] lui Allah! Şi nu fi mâhnit pentru ei[1] şi nu fi îngrijorat de ceea ce uneltesc ei!",
  "Allah este, cu adevărat, cu aceia care sunt cu frică [de El] şi cu aceia care sunt făcători de bine![1]",
  "Mărire Celui care l‑a dus pe robul Său[1] în timpul unei nopţi de la Moscheea Al‑Haram[2] la Moscheea Al‑Aqsa[3], a cărei împrejmuire am binecuvântat‑o, ca să‑I arătăm din semnele Noastre. El este cu adevărat Cel care Aude Totul [şi] Cel care Vede Totul [As‑Sami’, Al‑Basir]!",
  "Şi Noi i‑am dat lui Moise Cartea[1], pe care am făcut‑o drept călăuză pentru fiii lui Israel, [zicând]: „Nu luaţi un alt ocrotitor afară de Mine!”",
  "[O, voi] urmaşi ai acelora pe care Noi i‑am luat împreună cu Noe [în arcă]! El a fost cu adevărat un rob mulţumitor.",
  "Noi am vestit fiilor lui Israel în Carte[1]: „Voi veţi aduce stricăciune pe pământ de două ori şi vă veţi ridica cu mare nelegiuire!”[2]",
  "Şi când va veni timpul primei dintre cele două, Noi vom trimite împotriva voastră robi de‑ai Noştri dintre cei înzestraţi cu mare putere şi ei vor cerceta lăuntrul căminelor şi acesta este un soroc ce se va împlini.",
  "Apoi vă vom da Noi vouă putere asupra lor[1] şi vă vom înzestra pe voi cu mai multe averi şi mai mulţi copii şi vă vom face o ceată cu putere mai mare în luptă,",
  "[Zicând]: „De veţi face bine, pentru sufletele voastre veţi face bine, iar de veţi face rău, [tot] pentru ele va fi”. Şi când va veni cea de‑a doua, [ei vă vor][1] întrista chipurile[2] şi vor intra în Moschee[3] aşa cum au intrat prima oară pentru ca să distrugă cu desăvârşire tot ceea ce au cucerit.",
  "Poate că Domnul vostru va fi îndurător cu voi[1]. Dar de o veţi face iarăşi, o vom face şi Noi. Şi Noi am orânduit Gheena drept temniţă pentru necredincioşi[2].",
  "Acest Coran călăuzeşte către ceea ce este mai drept[1] şi binevesteşte dreptcredincioşilor care plinesc fapte bune că ei vor avea parte de mare răsplată,[2]",
  "Iar celor care nu cred în Ziua de Apoi[1] le‑am pregătit Noi chin dureros[2].",
  "Şi omul cheamă răul tot aşa cum cheamă şi binele, fiindcă omul este tare grăbit.",
  "Noi am făcut din noapte şi din zi două semne[1] şi a m şters apoi semnul nopţii[2] şi am lăsat să se vadă semnul zilei, ca să căutaţi harul Domnului vostru[3] ş i s ă ş tiţi n umărul a nilor ş i socotirea[3]. Şi Noi am tâlcuit toate lucrurile cu toată limpezimea[4].",
  "Şi fiecărui om i‑am legat de gât faptele sale.[1] Iar în Ziua Învierii vom scoate pentru el o carte pe care el o va găsi deschisă.[2]",
  "[Şi i se va zice lui]: „Citeşte cartea ta! Astăzi tu eşti de ajuns ca să fii pentru tine socotitor!”[1]",
  "Cel care urmează calea cea dreaptă o urmează numai pentru sine însuşi[1], iar cel care rătăceşte, rătăceşte tot pentru sine însuşi. Şi nu va purta [un suflet] încărcat povara altuia şi Noi nu am chinuit [niciodată un neam] înainte de a‑i trimite un profet[2].",
  "Şi dacă voim Noi să nimicim o cetate, le vom porunci celor îmbuibaţi din ea [să se supună rânduielilor Noastre], însă ei, [dimpotrivă], se vor deda desfrâului. Atunci pedeapsa hotărâtă împotriva ei se va adeveri[1] ş i N oi o v om n imici c u t otul.",
  "Dar câte neamuri am nimicit Noi după Noe! Iar Domnul tău este îndeajuns Ştiutor [şi] este Cel care Vede [Khabir, Basir] păcatele robilor Săi.[1]",
  "Dacă cineva doreşte [viaţa] cea pieritoare, Noi dăm degrabă în ea ceea ce voim şi cui voim Noi. Apoi, Noi îi hotărâm lui Iadul, în care el va arde ruşinat şi lepădat.",
  "Iar aceia care voiesc Lumea de Apoi şi se trudesc cu râvnă pentru ea şi sunt credincioşi, râvna acelora va fi răsplătită[1].",
  "Şi le vom dărui Noi tuturora – atât acestora cât şi acelora – din darurile Domnului tău, iar darurile Domnului tău nu sunt oprite [pentru nimeni].",
  "Priveşte cum i‑am ales Noi pe unii înaintea altora[1], însă în Lumea de Apoi sunt trepte şi mai înalte şi foloase mai alese.",
  "„Nu pune lângă Allah un alt zeu, ca să nu şezi[1] ruşinat şi alungat!",
  "Şi Domnul tău a orânduit să nu‑L adoraţi decât pe El şi să vă purtaţi frumos cu părinţii voştri, iar dacă bătrâneţile îi ajung pe unul dintre ei sau pe amândoi lângă tine, nu le ziceţi lor „Of!”[1] şi nu‑i certa pe ei[2], ci spune‑le lor vorbe cuviincioase.",
  "Şi din îndurare coboară pentru ei aripa smereniei şi îndurării[1] şi spune: „Doamne, fii îndurător cu ei, căci ei m‑au crescut [când am fost] mic!”",
  "Domnul vostru ştie mai bine ce se află în sufletele voastre, iar dacă sunteţi voi drepţi, El este Iertător cu aceia care se căiesc.",
  "„Şi dă‑i celui care ţi‑e rudă ceea ce i se cuvine, ca şi sărmanului[1] şi călătorului de pe drum [aflat la nevoie], însă nu risipi peste măsură[2],",
  "Căci risipitorii sunt fraţii şeitanilor,[1] iar Şeitan este nerecunoscător Domnului său!”",
  "Şi dacă te întorci de la ei[1], căutând îndurare la Domnul tău, în care tu nădăjduieşti, spune‑le lor o vorbă prietenoasă![2]",
  "Şi nu ţine mâna înlănţuită în jurul gâtului tău,[1] dar nici nu o întinde de tot[2], ca să rămâi ocărât şi întristat[3]!",
  "Într‑adevăr, Domnul tău dă cele de trebuinţă cu prisosinţă cui voieşte El sau le dă cu măsură[1]. El este Bine Ştiutor al robilor Săi, Atoatevăzător [Khabir, Basir].",
  "Şi nu vă omorâţi copiii voştri de frica sărăciei![1] Noi le vom asigura cele de trebuinţă ca şi vouă. Omorârea lor este un păcat mare!",
  "Şi nu vă apropiaţi[1] de preacurvie,[2] căci ea este o josnicie! Şi rău drum este ea!",
  "Şi nu luaţi sufletul pe care Allah l‑a socotit oprit, decât pe drept![1] Dacă cineva a fost omorât pe nedrept, atunci dăm Noi putere celui mai înrudit cu el,[2] însă acesta să nu se întreacă în omor,[3] căci el este ajutat [de lege]!",
  "Şi nu vă apropiaţi de averea orfanului, decât pentru ceva şi mai bun [pentru ea],[1] până ce el ajunge la vârsta bărbăţiei[3]! Şi ţineţi legământul, căci cu privire la legământ veţi fi întrebaţi!",
  "Daţi măsura plină, când măsuraţi şi cântăriţi cu o balanţă dreaptă![1] Acest lucru este mai bun [pentru voi] şi urmarea va fi şi ea mai bună[2]!",
  "Şi nu urma [lucrul despre] care nu ai cunoştinţă![1] Auzul şi văzul şi inima, pentru toate acestea vei fi întrebat![2]",
  "Şi nu purcede pe pământ cu semeţie, căci tu nu vei despica pământul[1] şi nici nu vei atinge înălţimea munţilor[2]!",
  "Toate acestea sunt rele şi sunt urâte de Domnul tău.",
  "Aceasta este din Înţelepciunea pe care Domnul tău ţi‑a revelat‑o[1]. Şi nu aşeza alături de Allah un alt dumnezeu, căci vei fi aruncat în Gheena, certat şi alungat!",
  "Oare v‑a ales Domnul vostru pentru voi numai băieţi şi a luat [pentru Sine] fiice dintre îngeri?[1] V oi r ostiţi u n c uvânt g reu[2]!",
  "Noi am tâlcuit [pildele] în acest Coran, pentru ca ei să chibzuiască, însă aceasta nu face decât să le sporească lor îndepărtarea[1].",
  "Spune: „Dacă ar fi alături de El şi alţi zei – aşa după cum pretind – ar fi căutat ei o cale către Stăpânul Tronului”!",
  "Mărire Lui! El este mai presus decât ceea ce pretind ei cu prisosinţă.",
  "Îl preamăresc cele şapte ceruri şi pământul şi cei care se află în ele şi nu este nimic care să nu‑L preamărească şi să nu‑I aducă laude, însă voi nu pricepeţi preamărirea lor. Dar El este Blând, Iertător [Halim, Ghafur].",
  "Când tu citeşti Coranul[1], Noi punem un văl nevăzut între tine şi aceia care nu cred în Viaţa de Apoi[2],",
  "Şi Noi punem peste inimile lor acoperăminte, astfel încât ei să nu‑l înţeleagă, iar în urechile lor o greutate[1]. Iar când tu Îl pomeneşti în Coran numai pe Domnul tău, ei întorc spatele, fugind[2].",
  "Noi ştim prea bine cum ascultă ei,[1] atunci când te ascultă pe tine şi şuşotesc [între ei] şi zic cei nelegiuiţi: „Voi nu urmaţi decât un bărbat vrăjit!”",
  "Uită‑te cu cine te‑au asemuit pe tine![1] Însă ei sunt rătăciţi şi nu pot găsi o cale [spre Adevăr]!",
  "Şi zic ei: „Oare după ce vom deveni noi oase şi resturi, vom mai putea fi înviaţi din nou?”",
  "Spune[1]: „De aţi fi voi pietre şi fier",
  "Sau o creatură care pare prea mare în piepturile voastre!” Iar ei vor zice: „Cine ne va face pe noi să fim din nou?” Spune: „Acela care v‑a creat pe voi prima oară!” Vor clătina capetele spre tine şi vor zice: „Când va fi asta[1]?” Spune: „S‑ar putea să fie în curând!”",
  "Într‑o Zi, vă va chema El şi voi Îi veţi răspunde, preamărindu‑L, şi veţi crede că voi nu aţi rămas decât puţin [timp].",
  "Şi zi‑le[1] robilor Mei să spună ceea ce este mai frumos; căci Şeitan stârneşte vrajbă între ei, iar Şeitan este un duşman învederat al omului!",
  "Domnul vostru vă cunoaşte mai bine pe voi.[1] Dacă El voieşte, va fi milostiv cu voi,[2] iar dacă El voieşte, vă va osândi pe voi.[3] Şi Noi nu te‑am trimis ca să fii răspunzător pentru ei![4]",
  "Şi Domnul tău îi cunoaşte mai bine pe fiecare din ceruri şi pe cei de pre pământ,[1] şi Noi i‑am ales pe unii dintre profeţi înaintea altora şi i‑am dat Noi lui David psalmii.[2]",
  "Spune[1]: „Chemaţi‑i[2] pe aceia pe care voi i‑aţi pretins în locul Lui”! Ei nu vă pot mântui de rău, nici nu‑l pot depărta!",
  "Aceia pe care îi cheamă ei[1] caută şi ei mijlocul [care să‑i conducă pe ei] cât mai aproape de Domnul lor, nădăjduiesc în îndurarea Sa şi se tem de chinul Lui, căci chinul Domnului tău este cu adevărat de temut.",
  "Şi nu este cetate [nedreaptă][1] pe care Noi să nu o nimicim înainte de Ziua Învierii sau pe care să nu o chinuim cu chin aspru. Şi acest lucru este scris în Cartea [eternă][2].",
  "Şi nu Ne împiedică să trimitem semnele[1] decât numai f aptul c ă î naintaşii le‑au ţinut de minciună[2]. Şi i‑am dat [neamului] Thamud cămila, care a fost [un semn] vizibil, însă ei s‑au purtat nedrept cu ea. Şi Noi nu trimitem semne decât ca ameninţare.[3]",
  "Şi Noi ţi‑am spus că Domnul tău îi cuprinde pe toţi oamenii [cu puterea şi cunoaşterea Sa]. Şi nu am orânduit Noi vedenia[1] ce ţi‑am arătat‑o decât ca o încercare pentru omenire[2], ca şi pomul cel blestemat [pomenit] în Coran[3]. Noi îi umplem de spaimă[4], însă aceasta nu face decât să le sporească marea lor nelegiuire.",
  "Şi când Noi le‑am zis îngerilor „Prosternaţi‑vă înaintea lui Adam”[1], s‑au prosternat ei, afară de Iblis, care a zis: „Să mă prosternez eu dinaintea aceluia pe care L‑ai creat din lut?”",
  "Şi a mai zis el: „Îl vezi pe acela pe care l‑ai cinstit mai mult decât pe mine?[1] Dacă Tu îmi vei da răgaz până î n Ziua Învierii, îi voi aduce pe toţi urmaşii lui sub stăpânirea mea[2], afară de puţini [dintre ei]”[3].",
  "A zis[1]: „Pleacă! Şi cine te va urma pe tine dintre ei, Gheena va fi răsplata voastră – bogată răsplată!",
  "Tulbură‑i cu glasul tău[1] pe aceia care poţi dintre ei şi adu‑i împotriva lor pe călăreţii tăi şi pe pedestraşii tăi! Fă‑te părtaş cu ei la bunurile lor[2] şi la copiii lor[3] şi fă‑le lor făgăduinţe[4]!” Însă nu făgăduieşte Şeitan decât numai ca să înşele!",
  "„Asupra robilor Mei tu nu vei avea putere!”[1] Şi Domnul tău este de ajuns ca Ocrotitor!",
  "Domnul vostru este cel care vă mână corăbiile pe mare, pentru ca voi să căutaţi ceva din harul Lui[1]. El este Îndurător cu voi [Rahim].",
  "Şi când răul vă va ajunge pe mare, rătăcesc departe aceia pe care voi îi chemaţi, afară de El. Dar după ce El vă mântuieşte[1], aducându‑vă pe uscat, voi vă întoarceţi [de la El], căci omul este nerecunoscător[2]!",
  "Sunteţi voi siguri că El nu va face să se scufunde cu voi o bucată de uscat sau că El nu va trimite împotriva voastră vijelie cu pietriş[1] şi că voi nu veţi mai găsi apoi nici un ocrotitor?",
  "Sau sunteţi voi siguri că El nu vă va întoarce [pe mare] altă dată şi nu va trimite asupra voastră vânt pustiitor şi nu vă va îneca, din cauza nemulţumirii voastre? Şi atunci nu veţi mai afla voi pe nimeni, ca ajutor împotriva Noastră!",
  "Noi i‑am cinstit pe fiii lui Adam[1] şi i‑am purtat pe ei pe uscat şi pe mare[2] şi le‑am dat lor ca h rană felurite bunătăţi şi i‑am ales pe ei înaintea multor altora din cei pe care i‑am creat.",
  "În Ziua în care vom chema fiecare grup de oameni împreună cu cârmuitorul lor, aceia cărora li s‑a dat cartea[1] în mâna dreaptă, aceia vor citi cartea lor şi nu vor fi nedreptăţiţi nici cât un firicel.",
  "Iar acela care în această [lume] este orb[1], va fi orb şi în Lumea de Apoi şi va fi şi mai rătăcit de la drum.",
  "Ei[1] au fost aproape să te abată de la ceea ce Noi ţi‑am revelat, pentru ca tu să plăsmuieşti împotriva Noastră altceva şi atunci te‑ar fi primit ei ca prieten.",
  "Şi dacă Noi nu te‑am fi ţinut tare[1], erai aproape să te apleci către ei puţin.",
  "Atunci Noi te‑am fi făcut să guşti îndoit [suferinţa] vieţii şi îndoit [suferinţa] morţii şi apoi tu n‑ai mai fi găsit ajutor împotriva Noastră.",
  "Şi au fost ei[1] aproape să te sperie pe tine ca să te alunge din ţară[2]. Dar atunci n‑ar mai fi rămas ei în urma ta decât puţin[3].",
  "[Aceasta a fost] datina cu aceia pe care i‑am trimis înaintea ta dintre trimişii Noştri şi nu vei afla nici o schimbare în purtarea Noastră.[1]",
  "Împlineşte Rugăciunea [As‑Salat][1] d e l a î nclinarea s oarelui p ână l a întunericul nopţii şi citirea din zori[2], căci citirea din zori are martori[3].",
  "Iar în timpul nopţii stai de veghe şi împlineşte rugăciuni peste cele cuvenite;[1] p oate c ă D omnul t ău t e v a readuce la viaţă într‑o poziţie demnă de laudă!",
  "Şi spune: „Doamne, fă‑mă să intru printr‑o intrare a Adevărului şi scoate‑mă pe mine printr‑o ieşire a Adevărului şi dă‑mi de la Tine putere ajutătoare![1]”",
  "Spune[1]: „A venit Adevărul[2] şi a pierit deşertăciunea”[3]! Deşertăciunea este sortită să piară!”[4]",
  "Noi pogorâm prin Coran ceea ce este tămăduire[1] şi îndurare pentru dreptcredincioşi şi nu face decât să sporească pierderea[2] celor nelegiuiţi.",
  "Când Noi Ne revărsăm binefacerea[1] asupra omului, el se întoarce[2] şi se duce departe, iar atunci când îl ajunge un rău, el este deznădăjduit.",
  "Spune: „Fiecare purcede după orânduiala lui, însă Domnul vostru ştie mai bine cine este mai bine călăuzit pe drum!”",
  "Te întreabă despre Duh. Spune: „Duhul este din porunca Domnului meu!” Iar vouă nu v‑a fost dată decât puţină ştiinţă[1].",
  "Şi de am voi Noi, am face să dispară ceea ce ţi‑am revelat,[1] iar tu nu ai mai găsi nici un sprijinitor,",
  "Afară de îndurarea de la Domnul tău, căci harul Său asupra ta este mare.[1]",
  "Spune: „De s‑ar aduna[1] oamenii şi djinnii ca să facă [ceva] ca acest Coran, ei nu vor fi în stare să facă [ceva] asemenea lui, chiar dacă îşi vor fi unul altuia ajutor!”",
  "Noi am tâlcuit[1] pentru oameni în acest Coran din fiecare pildă[2], însă cei mai mulţi oameni au respins [totul], afară de necredinţă.",
  "Şi zic ei: „Noi nu‑ţi vom crede ţie până ce nu vei face să ţâşnească pentru noi un izvor din pământ,",
  "Sau până nu vei avea o grădină de curmali şi viţă de vie şi nu vei face să ţâşnească printre ei pâraie îmbelşugate,",
  "Sau nu vei face să cadă peste noi cerul în bucăţi – aşa cum ai pretins – sau nu‑i vei aduce pe Allah şi pe îngeri în faţa noastră,",
  "Sau nu vei avea tu o casă din aur sau nu vei sui în cer! Şi nu vom crede în suirea ta în cer până ce nu vei pogorî asupra noastră o Carte pe care noi să o putem citi!”[1] Spune: „Mărire Domnului meu! Sunt eu mai mult decât un om trimis?[2]”",
  "Şi nu‑i împiedică pe oameni să creadă, când le vine lor călăuzirea, decât că ei zic: „Allah a trimis un om ca sol?”[1]",
  "Spune: „Dacă ar fi pe pământ îngeri care să umble în pace şi linişte[1], atunci le‑am pogorî lor din cer un înger ca trimis”.",
  "Spune: „Allah este de ajuns ca martor între mine şi voi,[1] căci El este Bine Ştiutor [şi este] Cel care îi Vede Bine pe robii Săi [Khabir, Basir]!”",
  "Acela pe care‑l călăuzeşte Allah[1] este [cu adevărat] cel bine călăuzit, iar acelora pe care El îi duce în rătăcire[2] nu le vei găsi ocrotitori afară de El. Şi Noi îi vom aduna în Ziua Învierii târâţi pe feţele lor – orbi, muţi, surzi[3]. Adăpostul lor va fi Gheena şi ori de câte ori va da să se stingă [focul], Noi îl vom aprinde cu flacără.",
  "Aceasta[1] va fi răsplata lor pentru că nu au crezut în semnele Noastre şi au zis: „Oare după ce vom fi oase şi resturi vom mai putea fi înviaţi din nou?”",
  "Oare nu văd ei[1] că Allah care a creat cerurile şi pământul poate să creeze asemenea lor[2]? El a orânduit pentru ei un termen asupra căruia nu este îndoială, însă nelegiuiţii resping [totul] afară de necredinţă.",
  "Spune: „Dacă voi aţi avea vistieriile îndurării Domnului meu, voi le‑aţi păstra de frică să nu le cheltuiţi, căci omul este zgârcit!”",
  "I‑am dat Noi lui Moise nouă semne limpezi.[1] Întreabă‑i numai pe fiii lui Israel, la care a venit [Moise] şi Faraon i‑a zis: „Eu te socotesc pe tine, o, Moise, vrăjit![2]”",
  "Iar el[1] a z is: „Tu[2] ştii că nu le‑a trimis pe acestea[3] decât Stăpânul cerurilor şi al pământului, ca semne limpezi şi eu te cred, o, Faraon, pierdut!”",
  "Şi a voit[1] să‑i alunge de pe pământ, însă atunci l‑am înecat împreună cu toţi cei care erau cu el.",
  "Şi după el[1], am spus Noi fiilor lui Israel: „Locuiţi pe acest pământ![2]”. Dar când va veni promisiunea [Vieţii] de Apoi,[3] vă vom aduna Noi în cete amestecate[4]!",
  "Cu adevărat l‑am pogorât pe el[1] şi cu adevărat el a coborât, iar pe tine nu te‑am trimis decât ca vestitor şi prevenitor.",
  "[Noi l‑am făcut] un Coran pe care l‑am împărţit [în sure şi versete] pentru ca tu să‑l citeşti oamenilor în răstimpuri[1]. Şi l‑am pogorât Noi rând pe rând[2].",
  "Spune: „De credeţi voi în el ori nu credeţi, aceia cărora li s‑a dat ştiinţa înaintea lui – dacă li se citeşte lor – cad, prosternându‑se, cu bărbiile la pământ.[1]",
  "Şi zic ei: „Mărire Domnului nostru, căci făgăduinţa Domnului nostru este împlinită![1]”",
  "Şi ei cad cu bărbiile la pământ, plângând, şi aceasta le sporeşte lor smerenia.[1]",
  "Spune: „Chemaţi‑L Allah sau chemaţi‑L Milostivul, oricum L‑aţi chema, ale Lui sunt numele cele mai frumoase![1] Şi nu rosti cu glas tare Rugăciunea ta, dar nici nu o rosti în şoaptă, ci caută între acestea [două] o cale!”[2]",
  "Spune: „Laudă lui Allah, care nu Şi‑a luat niciodată un fiu,[1] care nu are părtaş la stăpânire şi nici nu are nevoie de ocrotitor împotriva umilinţei!” Şi slăveşte‑L pe El, aducându‑I preamărirea cuvenită!",
  "Mărire lui Allah care i‑a pogorât Robului Său[1] Cartea[2] şi nu a lăsat în ea nici o strâmbătate,",
  "[O Carte] dreaptă[1], ca să prevină despre o pedeapsă grea din partea Lui[2] şi să binevestească dreptcredincioşilor[3] care plinesc fapte bune că ei vor avea răsplată frumoasă[4],",
  "În care vor rămâne veşnic,",
  "Şi pentru ca să‑i prevină pe aceia care au zis: „Allah Şi‑a luat un fiu!”[1]",
  "Nici ei şi nici părinţii lor nu au avut despre aceasta cunoştinţă.[1] Ce cuvânt greu iese din gurile lor![2] Ei nu spun alta decât minciună!",
  "Poate că tu te vei tulbura de moarte, din pricina mâhnirii, pentru că ei nu cred în acest Mesaj[1].",
  "Noi am făcut ceea ce se află pe pământ[1] podoabă pentru el, pentru a‑i încerca [pe oameni şi a şti] care dintre ei săvârşesc cele mai bune fapte.",
  "Apoi Noi vom preschimba ceea ce se află pe el într‑o ţărână stearpă[1].",
  "Oare crezi tu că oamenii din Peşteră[1] şi Ar‑Raqim[2] au fost dintre semnele Noastre cele mai minunate?",
  "Când s‑au adăpostit în peşteră, tinerii[1] au grăit astfel: „Doamne, dă‑ne nouă îndurare de la Tine şi orânduieşte‑ne nouă lucrurile noastre aşa cum este drept![2]”",
  "Şi am tras Noi peste urechile lor [un văl], în Peşteră, pentru vreme de mulţi ani[1].",
  "Apoi i‑am trezit[1] Noi, pentru ca să ştim care din cele două cete au socotit cât timp au rămas ei acolo.[2]",
  "Noi îţi povestim ţie istoria lor cu adevărat[1]. Ei au fost nişte tineri care au crezut în Domnul lor[2], iar Noi le‑am sporit buna lor călăuzire.",
  "Le‑am întărit Noi, aşadar inimile, iară ei s‑au ridicat şi au zis[1]: „Domnul nostru[2] este Stăpânul cerurilor şi al pământului! Noi nu vom chema[3] niciodată un alt Dumnezeu afară de El, căci, dacă am face aceasta, noi am rosti o nelegiuire![4]”",
  "Aceştia sunt neamul nostru care au luat alţi dumnezei în locul Lui! De ce nu au adus ei dovadă limpede asupra lor? Şi cine este mai nelegiuit decât acela care plăsmuieşte minciună despre Allah?",
  "De vă depărtaţi voi de la ei[1] şi de aceia la care ei se închină, afară de Allah, adăpostiţi‑vă în peşteră! Domnul vostru va întinde mila Sa asupra voastră şi vă va orândui lucrurile voastre[2] în linişte şi tihnă.”",
  "Tu puteai vedea soarele, când răsărea[1], cum se îndepărta de la peştera lor[2] către dreapta, iar când apunea, trecea departe la stânga lor, în vreme ce ei stăteau într‑un loc întins din ea[3]. Aceasta este una din minunile lui Allah. Cel pe care îl călăuzeşte Allah este bine călăuzit, iar aceluia pe care El îl duce în rătăcire tu nu‑i vei găsi nici un ocrotitor călăuzitor[4].",
  "Îi socoteai treji[1], în vreme ce ei dormeau şi Noi îi întorceam pe partea dreaptă şi pe partea stângă[2], iar câinele lor stătea cu labele întinse pe prag[3]. Dacă i‑ai fi văzut, te‑ai fi întors şi ai fi luat‑o la fugă, plin de spaimă.",
  "Tot astfel i‑am înviat Noi,[1] ca să se întrebe laolaltă. Şi a întrebat unul dintre ei: „Cât timp aţi petrecut[2] [aici]?” Şi au răspuns ei: „Am petrecut o zi sau mai puţin de o zi!” [Alţii] au zis: „Domnul vostru ştie mai bine cât timp aţi petrecut. Trimiteţi‑l pe unul dintre voi cu bănuţii ăştia [de argint] ai voştri[3] la oraş, ca să vadă care este cea mai curată mâncare şi să vă aducă ceva hrană de ei. Dar el să se poarte prietenos[4] şi să nu dea nimănui de înţeles despre voi,",
  "Căci ei[1], dacă vor afla de voi[2], vă vor ucide cu pietre sau vă vor aduce înapoi la religia lor[3] şi nu veţi mai izbândi, atunci niciodată![4]”",
  "Şi astfel am lăsat Noi să fie descoperiţi[1], pentru ca ei[2] să ştie că făgăduinţa lui Allah este adevăr[3] şi că nu este nici o îndoială asupra Ceasului[4]. Şi când se certau ei în privinţa întâmplării lor, au zis [unii][5]: „Înălţaţi peste ei o zidire! Domnul lor ştie mai bine ce‑i cu ei!”. Dar cei care au ieşit biruitori în această pricină[6] au zis: „Să zidim deasupra lor un loc de Rugăciune![7]”",
  "Vor zice unii: „[Ei au fost] trei, iar al patrulea era câinele lor”. [Iar alţii] vor zice: „[Au fost ei] cinci, iar al şaselea era câinele lor”, făcând presupuneri. Şi vor zice [alţii]: [Au fost] şapte şi al optulea era câinele lor”. Spune: „Domnul meu ştie mai bine numărul lor şi nu sunt decât puţini aceia care îi cunosc pe ei[1] şi nu discuta asupra [numărului][3] lor, decât numai dacă eşti sigur, şi nu întreba pe nimeni dintre ei despre ei [despre adormiţi]!",
  "Şi nu spune [niciodată] în privinţa unui lucru: „Eu voi face asta mâine!”,[1]",
  "Decât [adăugând]: „Dacă voieşte Allah!”. Şi pomeneşte‑L pe Domnul tău, dacă uiţi,[1] şi spune: „Poate mă va călăuzi Domnul meu către o dovadă mai puternică decât aceasta, [pentru profeţia mea]!”",
  "Au rămas ei în peştera lor[1] trei sute de ani şi încă nouă.[2]",
  "Spune: „Allah ştie mai bine cât au rămas ei acolo. Ale Lui sunt cele neştiute din ceruri şi de pre pământ! Cât de bine vede El şi cât de bine aude El [totul]![1] Ei[2] nu au nici un ocrotitor afară de El şi El nu are nici un asociat în judecata Lui!”",
  "Şi recită ceea ce ţi‑a fost revelat din Cartea Domnului tău[1]! Nimeni nu poate schimba cuvintele Sale şi tu nu vei afla în afară de El adăpost!",
  "Şi fii răbdător împreună cu aceia care‑L cheamă pe Domnul lor dimineaţa şi seara[1], dorind Faţa Sa[2]! Şi nu întoarce ochii tăi [pentru alţii] de la ei[3], râvnind la podoaba vieţii din această lume şi nu te supune celuia căruia i‑am făcut inima nepăsătoare faţă de pomenirea Noastră, care urmează poftei sale şi ale cărui fapte sunt în deşert.[4]",
  "Spune: „Adevărul vine de la Domnul vostru![1] Cine voieşte să creadă şi cine voieşte să nu creadă!”[2] Noi am pregătit pentru nelegiuiţi un foc ale cărui [flăcări] îi înconjoară din toate părţile, iar atunci când vor cere ei ajutor[3], li se va veni lor în ajutor cu o apă ca fierul topit, ce le va frige feţele. Cumplită băutură şi cumplit sălaş[4]!",
  "Aceia care cred şi plinesc fapte bune, [să ştie că] Noi nu lăsăm să se piardă răsplata aceluia care săvârşeşte fapte bune!",
  "Aceia vor avea parte de grădinile pentru sălaş [Eden], pe sub care trec pâraie. Se vor împodobi în ele cu brăţări de aur şi vor îmbrăca straie verzi din mătase[1] şi brocart[2], rezemându‑se [îmbrăcaţi] în ele pe divane. Minunată răsplată şi minunat sălaş[3]!",
  "Spune‑le lor[1] pilda a doi bărbaţi: I‑am dat Noi unuia dintre ei două grădini cu viţă de vie, pe care le‑am împrejmuit cu palmieri de curmale, iar între ele am făcut ogoare verzi.",
  "Amândouă grădinile au dat roadele lor şi nu i‑a lipsit lui nimic. Şi am făcut Noi să curgă prin mijlocul lor un pârâu[1].",
  "Şi a avut el[1] şi alte roade[2] şi i‑a zis semenului său, când stătea de vorbă cu el[3]: „Eu am mai multă avere decât tine şi sunt mai puternic, [căci am] mai mulţi sprijinitori!”[4]",
  "A intrat în grădina lui, păcătuind faţă de sine însuşi [prin necredinţa sa] şi a zis: „Nu cred că aceasta va pieri vreodată[1]",
  "Şi nu cred că Ceasul va veni[1]. Iar de voi fi adus la Domnul meu, voi găsi [loc] şi mai bun decât ea[2], în schimb!”",
  "Şi i‑a zis semenul său[1], stând de vorbă cu el: „Oare nu crezi tu în Acela care te‑a creat pe tine din ţărână, apoi dintr‑o picătură şi la urmă ţi‑a dat ţie chip de bărbat?[2]",
  "În ce mă priveşte, Allah este Domnul meu şi nu‑I fac Domnului meu pe nimeni asociat”.",
  "Când ai intrat în grădina ta spunând: „Ce voieşte Allah [se împlineşte]![1] Nu este putere decât numai la Allah!”[2] Iar dacă mă vezi pe mine cu mai puţină avere şi cu mai puţini copii decât tine,",
  "S‑ar putea întâmpla ca Domnul meu să‑mi dea ceva mai bun decât grădina ta şi să trimită asupra ei nenorocire din cer, încât să devină un pământ lunecos[1],",
  "Ori apa ei să se ducă aşa de adânc, încât n‑o s‑o mai poţi scoate”[1].",
  "Şi roadele lui au fost înconjurate [de mânia lui Allah][1], iar el a rămas frângându‑şi mâinile[2] pentru ceea ce cheltuise pentru ea şi [via] era distrusă cu totul pe proptelele ei. Şi atunci a zis el: „Ce bine ar fi fost dacă eu nu‑I făceam Domnului meu nici un asociat!”",
  "Şi n‑a avut el nici o ceată[1] care să‑l ajute împotriva [pedepsei] lui Allah şi nici el însuşi nu şi‑a putut fi de nici un ajutor.",
  "Acolo[1] ocrotirea vine numai de la Allah, [Ocrotitorul] Adevărat. El dă cea mai bună răsplată şi urmarea cea mai bună[2].",
  "Şi dă‑le lor pilda vieţii lumeşti[1]. Ea este asemenea apei pe care Noi o trimitem din cer şi se amestecă plantele pământului cu ea, apoi se transformă ele în fân uscat pe care‑l împrăştie vântul. Iar Allah este cu putere asupra tuturor lucrurilor.[2]",
  "Averea şi copiii sunt podoaba vieţii celei lumeşti, însă [lucrurile] care rămân sunt faptele bune ce vor avea la Domnul tău mai bună răsplată şi mai dătătoare de nădejde vor fi ele.",
  "Şi într‑o zi vom face Noi să plece munţii din loc[1] şi vei vedea pământul neted[2] şi‑i vom aduna pe toţi[3], fără să lăsăm pe nici unul dintre ei.",
  "Şi ei vor fi aşezaţi dinaintea Domnului tău în rând. „Iată că aţi venit la Noi precum v‑am creat pe voi dintru întâi[1], cu toate că aţi pretins[2] că Noi nu vom împlini făgăduinţa Noastră!”[3]",
  "Şi cartea [fiecăruia] va fi pusă dinaintea [lui cu faptele sale]! Îi vei vedea pe păcătoşi înfricoşaţi de ceea ce se află în ea[1]. Şi vor grăi ei: „Vai nouă! Ce‑i cu această carte care nu a lăsat nimic nepomenit, nici cel mai mic, nici cel mai mare păcat?!” Şi ei vor afla dinaintea lor[2] tot ceea ce au săvârşit şi nu‑l va nedreptăţi Domnul tău pe nici unul[3]!",
  "Şi când Noi le‑am spus îngerilor: „Prosternaţi‑vă dinaintea lui Adam!”, s‑au prosternat ei, afară de Iblis care era dintre djinni şi nu s‑a supus poruncii Domnului său. Îi luaţi voi pe el şi pe urmaşii lui drept ocrotitori în locul Meu, când ei vă sunt vouă duşmani? Acesta este rău schimb pentru nelegiuiţi![1]",
  "Eu nu i‑am luat ca martori[1] la crearea cerurilor şi a pământului şi nici la crearea lor înşişi, căci eu nu i‑am luat pe cei care amăgesc la rătăcire ca ajutor![2]",
  "Şi într‑o zi va zice El[1]: „Chemaţi‑i voi pe aceia care aţi pretins că sunt asociaţii Mei![2]” Şi‑i vor chema, însă ei nu le vor răspunde şi vom pune între ei[3] un loc de pierzare[4].",
  "Nelegiuiţii vor vedea focul[1] şi vor şti că vor intra în el, dar nu vor afla scăpare de el.",
  "Noi tâlcuim în acest Coran tot felul de pilde pentru oameni, însă omul este cel mai certăreţ[1] [dintre toate fiinţele].",
  "Şi ce altceva îi împiedică pe oameni[1] s ă c readă[2], după ce le‑a venit călăuzirea[3], şi să ceară iertare Domnului lor[4], decât că ei vor afla soarta înaintaşilor[5] sau să se afle faţă în faţă cu chinul[6]?",
  "Iar Noi nu trimitem profeţi decât ca vestitori de bine şi ca prevenitori,[1] însă cei care nu cred, se ceartă, [venind cu temeiuri deşarte[2], încercând] să tăgăduiască Adevărul, şi iau în derâdere semnele Mele şi cele cu care au fost preveniţi.[3]",
  "Şi cine este mai nelegiuit decât acela căruia i s‑au vestit semnele Domnului său, însă el le întoarce spatele şi uită ce au săvârşit mâinile lui mai înainte? Noi am pus peste inimile lor acoperăminte, ca să nu‑l înţeleagă şi în urechile lor o greutate[1]. Chiar dacă tu îi vei chema spre calea cea bună, ei nu vor putea – aşadar – să fie niciodată bine călăuziţi!",
  "Domnul tău este Iertător [Al‑Ghafur] şi Dătător de Îndurare. De ar voi El să‑i piardă pentru ceea ce ei au agonisit[1], le‑ar grăbi lor osânda, însă ei au un soroc[2] şi nu vor afla adăpost[3] de el.",
  "Şi am nimicit Noi cetăţile acelea[1] pentru că [neamurile lor] au săvârşit nelegiuiri şi am rânduit Noi un timp pentru nimicirea lor.",
  "[Adu‑ţi aminte] când Moise i‑a zis slujitorului său: „Nu mă voi opri până ce nu vom ajunge la întâlnirea celor două mări,[1] chiar dacă voi umbla ani îndelungaţi!”",
  "Şi când au ajuns ei la întâlnirea lor[1], au uitat peştele lor şi el a apucat nestingherit drumul lui către mare, printr‑un canal.",
  "Şi când au trecut ei [de locul acela][1], i‑a zis slujitorului său: „Adu‑ne mâncarea, căci ne‑a ajuns oboseala din pricina mersului nostru!”",
  "I‑a răspuns: „Vezi tu, când ne‑am adăpostit lângă stâncă, eu am uitat peştele. Şi nu m‑a făcut să uit şi să nu‑ţi mai pomenesc de el decât numai Şeitan, iar el a apucat drumul spre mare, într‑un mod ciudat!”[1]",
  "A zis[1]: „Acesta[2] este ceea ce căutăm noi![3]” Şi s‑au întors după urmele lor.",
  "Şi au găsit ei un rob[1] dintre robii Noştri, căruia Noi i‑am dăruit îndurare[2], din partea Noastră, şi l‑am învăţat ştiinţă de la Noi.",
  "Moise i‑a zis: „Pot eu să te urmez, astfel încât să mă înveţi din ceea ce tu ai învăţat, ca bună călăuzire?”",
  "I‑a răspuns[1]: „Dar tu nu vei putea să ai răbdare cu mine!",
  "Cum ai putea tu să rabzi ceea ce nu cuprinzi tu cu ştiinţa?”[1]",
  "I‑a răspuns[1]: „Dacă Allah voieşte, mă vei afla tu răbdător şi nu mă voi împotrivi nici uneia dintre poruncile tale!”",
  "Şi i‑a zis[1]: „Dacă mă urmezi, nu mă întreba despre nici un lucru, câtă vreme nu‑ţi pomenesc nimic despre el!”",
  "Şi au purces la drum amândoi[1]. Dar când au urcat pe o corabie, a găurit‑o el şi atunci i‑a zis [Moise]: „Ai găurit‑o pentru ca să‑i îneci pe oamenii de pe ea? Tu ai săvârşit un lucru foarte rău!”",
  "I‑a răspuns[1]: „Nu am spus eu că tu nu vei putea răbda împreună cu mine?”",
  "A zis[1]: „Nu mă dojeni pentru ceea ce am uitat[2] şi nu mă împovăra cu prea mare greutate pentru treaba [asta a] mea![3]”",
  "Şi au pornit ei doi mai departe şi au mers[1] până ce s‑au întâlnit cu un fecior, pe care el l‑a ucis. I‑a zis atunci [Moise]: „Ai ucis un suflet nevinovat, ce nu a luat nici un suflet![2] Ai săvârşit un lucru îngrozitor!”",
  "I‑a răspuns [celălalt][1]: „Nu ţi‑am spus eu că nu vei avea răbdare cu mine?”",
  "I‑a zis[1]: „De te voi mai întreba despre ceva după aceasta, să nu mă mai ţii în tovărăşia ta! Acum ai dobândit de la mine îngăduinţa [de a te despărţi de mine]!”",
  "Şi au pornit mai departe până ce au ajuns la neamul unei cetăţi, de la care au cerut mâncare, însă aceştia nu au voit să‑i ospăteze. Şi au găsit în ea un perete ce stătea să se prăbuşească, iar el l‑a îndreptat. Şi [atunci] i‑a zis [Moise]: „Dacă ai fi voit, ai fi obţinut o plată pentru aceasta!”[1]",
  "I‑a răspuns [celălalt][1]: „Aceasta este despărţirea între mine şi între tine. Însă eu îţi voi vesti tâlcuirea celor pentru care tu nu ai avut răbdare!",
  "În ce priveşte corabia[1], ea era a unor sărmani care lucrau pe mare şi eu am voit să o stric, pentru că venea din urma lor un rege care lua toate corăbiile, cu forţa.[2]",
  "Cât despre fecior[1], părinţii lui erau dreptcredincioşi şi ne‑a fost teamă ca el să nu le impună lor nelegiuirea şi necredinţa.",
  "Şi am voit[1] ca Domnul lor să le dea în schimb un altul mai curat decât el şi mai iubitor [faţă de ei].",
  "În ce priveşte peretele, el aparţinea la doi copii orfani din acest oraş, iar sub el se afla o comoară pentru ei. Tatăl lor a fost un om cuvios şi Domnul tău a voit ca atunci când ei vor ajunge la vârsta bărbăţiei să‑şi scoată comoara lor [ei înşişi][1], ca milă de la Domnul tău. Şi nu am făcut‑o după socotinţa mea![2] Aceasta este tâlcuirea celor pentru care nu ai putut să fii cu răbdare!”",
  "Ei te întreabă despre Dhu‑l‑Qarnayn.[1] Spune[2]: „Vă voi pomeni vouă ceva despre el!”",
  "Într‑adevăr, Noi am întărit puterea lui pe pământ şi i‑am dat lui căile şi mijloacele pentru toate lucrurile.",
  "Şi a urmat el astfel o cale",
  "Şi când a ajuns la locul unde apune soarele,[1] a aflat că el apune într‑un izvor noroios şi a găsit lângă el un neam. Şi Noi i‑am zis: „O, Dhu‑l‑Qarnayn! Fie că îi chinuieşti[2], fie că te vei arăta binevoitor faţă de ei![3]”",
  "A răspuns: „Cât despre cel care este nelegiuit, pe acela îl vom osândi, iar mai apoi se va întoarce la Domnul său şi El o să‑l pedepsească asemenea cu un chin aspru,",
  "Însă acela care crede şi săvârşeşte bine va avea parte[1] de cea mai frumoasă răsplată şi lui îi vom da porunci uşoare”.",
  "Apoi a purces pe o [altă] cale",
  "Şi când a ajuns la locul unde răsare soarele, a aflat că el răsare peste un neam [de oameni] căruia Noi nu le‑am dat nici un acoperământ [cu care să se apere] de el.",
  "Aşa a fost, iar Noi am cuprins cu ştiinţa Noastră tot ceea ce ţinea de ei.[1]",
  "Apoi el a urmat [o altă] cale",
  "Şi când a ajuns între cei doi munţi, a găsit dincolo de ei un neam care nu pricepeau aproape nici o vorbă[1]",
  "Şi au zis ei: „O, Dhu‑l‑Qarnayn! Yagog şi Magog[1] fac stricăciune în ţară! Putem noi să‑ţi dăm ţie un tribut pentru ca tu să ridici o stavilă între noi şi între ei?”",
  "A zis el[1]: „Cele cu care m‑a înzestrat Domnul meu sunt mai bune [decât tributul vostru]! Aşadar, ajutaţi‑mă cu puterea [voastră][2] şi eu voi înălţa o stavilă între voi şi între ei!",
  "Numai aduceţi‑mi mie bucăţi de fier!” Apoi, când a umplut deschizătura dintre cei doi munţi, a zis: „Suflaţi![1]” Apoi, când s‑a făcut văpaie, a zis: „Aduceţi‑mi să torn peste el aramă topită!”[2]",
  "Astfel n‑au mai putut ei[1] să se caţăre pe el[2], nici n‑au mai putut să‑l străpungă.",
  "[Apoi] a zis[1]: „Aceasta[2] este îndurare de la Domnul meu! Însă când va veni făgăduinţa Domnului meu[3], îl va face pe el una cu pământul, iar făgăduinţa Domnului meu este adevărată!”",
  "Şi în Ziua aceea, îi vom lăsa să se ridice ca valurile unii peste alţii şi se va sufla în trâmbiţă şi‑i vom aduna pe toţi[1].",
  "Şi în Ziua aceea le vom înfăţişa Noi Gheena de aproape necredincioşilor,",
  "Ai căror ochi au fost acoperiţi cu un văl care‑i împiedica să‑şi amintească de Mine şi care nu puteau nici auzi.",
  "Oare îşi închipuie cei care nu cred că‑i vor putea lua pe robii Mei ca ocrotitori în locul Meu? Noi am pregătit Gheena ca sălaş pentru necredincioşi!",
  "Spune: „Voiţi să vă vestim Noi care sunt aceia care vor avea cel mai mult de pierdut din faptele lor?",
  "Aceia a căror râvnă în această lume este rătăcită, în vreme ce ei îşi închipuie că fac bine,",
  "Aceia care au tăgăduit semnele Domnului lor şi întâlnirea cu El şi în deşert au fost faptele lor[1]! Şi nu le vom da lor în Ziua Învierii nici o greutate![2]”",
  "Astfel, răsplata acestora va fi Gheena, pentru că nu au crezut şi au luat semnele Mele şi pe trimişii Mei în derâdere!",
  "Însă aceia care cred şi plinesc fapte bune vor avea ca sălaş grădinile Firdawsului[1]",
  "Şi în veci vor petrece în ele şi nu vor dori nici o schimbare.",
  "Spune[1]: „Dacă marea ar fi cerneală pentru [scrierea] cuvintelor Domnului meu, marea s‑ar isprăvi înainte de a se isprăvi cuvintele Domnului meu, chiar dacă i‑am aduce spre ajutor o [altă mare] asemenea ei”.",
  "Spune[1]: „Ci eu sunt doar un om, ca şi voi! Şi mi s‑a revelat mie că Domnul vostru este un Domn Unic! Acela care nădăjduieşte să‑L întâlnească pe Domnul său să săvârşească fapte bune[2] şi să nu asocieze pe nimeni altcineva la adorarea Domnului său!”",
  "Kaf, Ha’, Ya’ Ayn, Sad[1]",
  "[Aceasta este] povestirea despre îndurarea Domnului tău faţă de robul Său Zaharia:[1]",
  "Când el L‑a chemat[1] pe Domnul lui într‑ascuns,",
  "Zicând: „Doamne, oasele mele sunt slabe şi capul mi s‑a aprins de cărunteţe, dar nicicând eu nu am fost dezamăgit rugându‑mă Ţie! Doamne,",
  "Eu mă tem de urmaşii[1] mei de după mine, căci muierea mea este stearpă, deci dăruieşte‑mi mie un urmaş[2] de la Tine,",
  "Care să mă moştenească pe mine şi să moştenească şi neamul lui Iacob![1] Şi fă‑l să‑Ţi fie plăcut Ţie, Doamne!”",
  "„O, Zaharia, Noi îţi aducem buna vestire a unui prunc, al cărui nume fi‑va Ioan[1], aşa cum nu am numit pe nimeni mai înainte de el!”",
  "A zis[1]: „Doamne, cum să am eu un prunc, când muierea mea este stearpă, iar pe mine bătrâneţea mult m‑a prea ajuns?”",
  "A zis[1]: „Aşa va fi! Căci grăit‑a Domnul tău: Aceasta va fi neînsemnată faptă, după ce te‑am creat pe tine, înainte de aceasta, fără ca tu să fi fost nimic!”",
  "A zis[1]: „Doamne, dă‑mi mie un semn![2]” Şi i‑a răspuns[3] [atunci]: „Semnul tău este că nu vei vorbi cu nici un om vreme de trei nopţi, măcar că tu eşti [om] întreg![4]”",
  "Şi a ieşit el[1] d in a ltar[2] înaintea neamului său şi le‑a făcut lor semn să aducă laude dimineaţa şi seara.",
  "[Şi Noi am zis]: „O, Ioan, primeşte Cartea[1] întru putere![2] Şi i‑am dăruit Noi înţelepciune, pe când el era încă un copil,",
  "Ca şi îndurare din partea Noastră şi curăţenie[1]; şi era el cucernic",
  "Şi iubitor faţă de părinţii lui; şi nu era el semeţ, nici îndărătnic.",
  "Şi pacea fi‑va asupra lui[1] în ziua când se va fi născut el, ca şi în ziua când se va sfârşi şi în ziua când va fi readus în viaţă[2] [din nou]!",
  "Pomeneşte în Carte [Coranul] şi de Maria, când ea s‑a retras de la neamul ei într‑un loc spre răsărit[1]",
  "Şi a pus între ea şi între ei un văl! Şi atunci am trimis la ea Duhul Nostru[1], care i s‑a arătat cu înfăţişarea unui om adevărat.",
  "A zis ea: „Caut apărare la Cel Milostiv faţă de tine! Dacă tu eşti cuvios, [nu te apropia de mine]!”",
  "I‑a răspuns el: „Eu sunt numai un trimis al Domnului tău[1] ca să‑ţi vestesc un prunc curat!”",
  "Însă ea a zis: „Cum să am eu un prunc, dacă nu m‑a atins nici un bărbat[1] şi nici târfă nu sunt?”",
  "I‑a răspuns el[1]: „Aşa este! Dar Domnul tău a zis: „Acesta pentru Mine‑i [un lucru] uşor! Şi‑l vom face Noi un semn pentru oameni[2] şi o îndurare din partea Noastră![3] Acesta‑i un lucru [de mult] hotărât![4]”",
  "Şi ea l‑a zămislit şi s‑a retras cu el într‑un loc depărtat[1].",
  "Şi‑au apucat‑o durerile lângă trunchiul unui curmal şi a zis ea: „O, de aş fi murit înainte de aceasta şi cu totul de‑aş fi fost uitată![1]”",
  "Dar [un glas] a strigat‑o[1] de sub ea, [zicându‑i]: „Nu fi mâhnită! Domnul tău a făcut mai jos de tine un pârâiaş!",
  "Şi scutură spre tine trunchiul de curmal, căci el va lăsa să cadă lângă tine curmale proaspete coapte![1]",
  "Aşadar, mănâncă, bea şi fii fericită [de copilul tău]! Iar de vei vedea tu vreun om[1], spune‑i lui[2]: „Eu i‑am juruit Celui Milostiv un post[3] şi de aceea nu voi sta astăzi de vorbă cu nici un om!”",
  "Apoi a venit cu el la neamul ei, purtându‑l [în braţe]. Şi i‑au zis ei: „O, Maria, tu ai făcut un lucru îngrozitor!",
  "O, soră a lui Aaron,[1] tatăl tău nu a fost un om [făcător] de rău, iar mama ta nu a fost o târfă!”",
  "Ea [Maria] a făcut semn spre el[1], dar ei au zis: „Cum să vorbim cu acela care este un prunc de leagăn?[2]”",
  "Dar el [pruncul] a zis: „Eu sunt robul lui Allah! El mi‑a dăruit Scriptura[1] şi m‑a făcut profet!",
  "Şi El m‑a binecuvântat, oriunde aş fi,[1] şi mi‑a poruncit Rugăciunea [As‑Salat] şi Dania [Az‑Zakat],[2] cât voi trăi,",
  "Şi bunăcuviinţă faţă de născătoarea mea! Şi nu m‑a făcut pe mine trufaş, nici ticălos!",
  "Şi pacea fie asupra mea în ziua în care m‑am născut şi în ziua în care voi muri şi în ziua în care voi fi adus la viaţă [din nou]!”[1]",
  "[Spune, Muhammed]: „Acesta este Isus, fiul Mariei!” Aceasta este povestea adevărată de care ei se îndoiesc![1]",
  "Nu se cuvine ca Allah să‑Şi atribuie un fiu! Mărire Lui! Dacă El hotărăşte un lucru, atunci El zice „Fii!”, iar el este![1]",
  "Allah este Domnul meu şi Domnul vostru. Adoraţi‑L pe El şi acesta este un drum drept!",
  "Dar sectele se ceartă între ele[1] şi va fi vai pentru aceia care nu cred[2], la vederea unei Zile cumplite[3]!",
  "Cât de limpede vor auzi şi vor vedea ei în Ziua când vor veni la Noi[1]! Însă nelegiuiţii sunt astăzi[2] într‑o rătăcire de netăgăduit![3]",
  "Avertizează‑i pe ei, [prevenindu‑i] despre Ziua căinţei când totul va fi hotărât, pentru că ei sunt nepăsători[1] şi nu cred!",
  "Noi moştenim cu adevărat pământul cu toţi cei care sunt pe el şi la Noi se vor întoarce ei[1]!",
  "Şi pomeneşte‑l în Carte pe Avraam; el a fost un iubitor de adevăr[1] şi un profet!",
  "Când i‑a spus el tatălui său:[1] „O, tată! Pentru ce te închini tu la ceea ce nu aude, nu vede şi nu‑ţi este de nici un folos?",
  "O, tată! Mi‑a venit mie ştiinţa care ţie nu ţi‑a venit! Deci urmează‑mă şi eu te voi călăuzi pe un drum drept!",
  "O, tată! Nu te închina la Şeitan[1], căci Şeitan a fost răzvrătit împotriva Celui Milostiv [Ar‑Rahman]!",
  "O, tată! Mă tem să nu te atingă o osândă de la Cel Milostiv[1] [Ar‑Rahman] şi să nu devii un aliat a lui Şeitan![2]”",
  "I‑a răspuns[1]: „O, Avraam! Te lepezi tu de zeii mei? Dacă nu încetezi, eu te voi alunga cu pietre! Pleacă departe de mine pentru vreme îndelungată!”",
  "A zis[1]: „Vei avea numai pace [din partea mea]! Mă voi ruga de iertare la Domnul meu pentru tine, căci El este binevoitor cu mine.",
  "Eu mă despărţesc de voi[1], ca şi de ceea ce chemaţi voi în locul lui Allah[2] şi‑L voi chema pe Domnul meu.[3] P oate c ă e u n u v oi fi n efericit[4] pentru chemarea Domnului meu!",
  "Şi după ce s‑a despărţit de ei şi de ceea ce adorau ei în locul lui Allah, Noi i‑am dăruit lui pe Isaac şi pe Iacob[1] şi din fiecare Noi am făcut un profet.",
  "Şi le‑am dăruit Noi din îndurarea Noastră şi i‑am făcut Noi să fie lăudaţi de oameni.",
  "Şi pomeneşte‑l în Carte pe Moise! El a fost ales şi a fost un trimis şi un profet.",
  "Noi l‑am chemat din partea dreaptă a Muntelui Tor şi l‑am apropiat de Noi ca tainic[1]",
  "Şi i l‑am dăruit Noi, prin îndurarea Noastră, pe fratele său Aaron, ca profet.",
  "Şi pomeneşte‑l în Carte pe Ismail[1]! El a fost credincios făgăduinţei sale, şi a fost el un trimis şi un profet.",
  "El a poruncit neamului său Rugăciunea [As‑Salat] şi Dania [Az‑Zakat] şi a fost pentru Domnul său un rob plăcut.",
  "Şi pomeneşte‑l în Carte pe Idris! El a fost iubitor de adevăr şi profet[1]!",
  "Şi Noi l‑am ridicat pe o treaptă înaltă[1].",
  "Aceştia[1] sunt cei de care Allah s‑a îndurat[2] dintre profeţi, din urmaşii lui Adam, din aceia pe care Noi i‑am purtat cu Noe, din urmaşii lui Avraam şi ai lui Israel[3] şi din aceia pe care Noi i‑am călăuzit şi i‑am ales. Iar când versetele Celui Milostiv li se recitau, ei cădeau prosternându‑se, plângând[4]",
  "Şi le‑au urmat lor urmaşi care s‑au lepădat de rugăciune şi s‑au luat după pofte, iară ei se vor afla în pierdere[1],",
  "Afară de aceia care se vor căi[1], vor crede şi vor împlini fapte bune, căci aceştia vor intra în Rai şi nu vor fi nedreptăţiţi nicicum,",
  "În grădinile Edenului, pe care Cel Milostiv le‑a făgăduit robilor Săi – [şi ei au crezut în această făgăduinţă] nevăzută – căci făgăduinţa Lui se va împlini[1].",
  "Ei nu vor auzi în ele [nici un fel de] vorbe deşarte, ci numai „Pace!” Şi ei vor avea în ele hrana lor, dimineaţa şi seara.",
  "Acesta este Raiul[1] pe care Noi îl dăm ca moştenire robilor Noştri care sunt evlavioşi.",
  "Noi[1] nu pogorâm decât la porunca Domnului tău.[2] A le L ui[3] sunt toate care se află dinaintea noastră şi care se află înapoia noastră şi cele care se află între acestea. Şi Domnul tău nu uită niciodată!",
  "El este Stăpânul cerurilor şi al pământului şi al celor ce se află între cele două. Adoră‑L pe El şi fii statornic în adorarea Lui! Oare mai ştii tu pe altcineva cu asemenea nume?[1]”",
  "Şi zice omul[1]: „Oare dacă am murit, voi mai fi eu iarăşi adus înapoi la viaţă?”",
  "Dar oare nu‑şi aduce omul aminte că Noi l‑am creat mai înainte, după ce el nu fusese nimic?",
  "Pe Domnul tău! Îi vom aduna pe ei şi pe şeitani, apoi îi vom aduce pe ei în genunchi, de jur împrejurul Gheenei.",
  "Apoi îi vom scoate Noi din fiecare grup pe aceia care au fost cei mai înverşunaţi împotriva Celui Milostiv.",
  "Apoi, Noi ştim cel mai bine care dintre ei merită să fie arşi.",
  "Şi nu se află nimeni printre voi care să nu treacă pe acolo.[1] Aceasta este o hotărâre nestrămutată a Domnului tău.",
  "După aceea, îi vom mântui Noi pe cei care au fost cu frică, iar pe cei nelegiuiţi îi vom lăsa acolo în genunchi[1].",
  "Şi când li se citesc versetele Noastre cele limpezi, zic aceia care nu cred către aceia care cred: „Care din cele două grupuri are o situaţie mai bună şi o tovărăşie mai plăcută?”",
  "Dar câte neamuri care îi întrec pe ei ca avere şi ca înfăţişare am nimicit Noi înaintea lor?!",
  "Spune: „Acelora care sunt în rătăcire Cel Milostiv le va prelungi zilele pentru un timp, până ce ei vor vedea fie chinul, fie Ceasul [cu care ei sunt ameninţaţi].[1] Atunci vor şti ei cine are loc mai rău şi cine este mai slab în oşteni[2].",
  "Allah va spori călăuzirea celor care sunt bine călăuziţi, iar faptele bune care rămân[1] vor avea mai bună răsplată de la Domnul tău şi o mai bună urmare[2].",
  "L‑ai văzut pe acela care nu a crezut în versetele Noastre şi a zis „Mi se vor dărui mie[1] neîndoielnic avere şi copii?”",
  "Oare a pătruns el Necunoscutul sau a încheiat el un legământ cu Cel Milostiv?[1]",
  "În nici un caz! Iar Noi vom scrie ceea ce spune şi‑i vom spori Noi chinul[1]",
  "Noi vom lua de la el moştenire ceea ce spune el[1] şi va veni la Noi singur.",
  "Ei şi‑au făcut alţi zei în locul lui Allah, ca să le fie lor apărători [împotriva pedepsei].",
  "Dar dimpotrivă! [Aceşti zei] se vor lepăda de adorarea lor şi le vor fi lor duşmani.",
  "Tu nu ai văzut că Noi am trimis şeitanii asupra necredincioşilor ca să‑i aţâţe pe ei cu furie?",
  "Deci nu te grăbi împotriva lor[1]! Noi ţinem socoteala precisă [a tuturor faptelor lor].",
  "În Ziua în care îi vom aduna pe cei cu frică la Cel Milostiv, venind grupuri,[1]",
  "Şi‑i vom mâna pe nelegiuiţi către Gheena ca [pe o turmă] la adăpătoare,",
  "Ei nu vor putea mijloci, afară de aceia care au făcut un legământ faţă de Cel Milostiv![1]",
  "Şi ei[1] z ic: „Cel M ilostiv ş i‑a l uat un fiu![2]”",
  "Voi spuneţi un lucru cumplit!",
  "Aproape că ce‑rurile se crapă de aceste [vorbe], pământul se despică şi munţii se prăbuşesc în fărâme,",
  "Pentru că ei Îi atribuie Celui Milostiv un fiu,",
  "În vreme ce nu se cuvine ca Cel Milostiv să‑şi ia un fiu!",
  "Toţi cei care se află în ceruri şi pre pământ vor veni la Cel Milostiv ca robi,",
  "El i‑a socotit şi i‑a numărat pe ei bine.",
  "Şi fiecare dintre ei va veni la El în Ziua Învierii singur[1].",
  "Acelora care cred şi săvârşesc fapte bune Cel Milostiv le va arăta iubire.",
  "Şi Noi l‑am făcut uşor, în limba ta, pentru ca tu să‑i binevesteşti prin el pe cei cu frică[1] şi să previi prin el un neam neînduplecat[2].",
  "Şi câte neamuri am nimicit Noi înainte de ei! Mai simţeşti vreun singur [om] din ele? Sau mai auzi tu cea mai mică şoaptă a lor?",
  "Ta, Ha.",
  "Noi nu ţi‑am pogorât Coranul pentru ca tu să fii nefericit,[1]",
  "Ci ca o vestire pentru acela care se teme [de Allah],",
  "[Şi ca] o revelaţie de la Acela care a creat pământul şi cerurile cele înalte.",
  "Cel Milostiv care s‑a aşezat pe Tron,",
  "Ale Lui sunt cele din ceruri şi cele de pre pământ, precum şi cele care se află între cele două şi sub ţărână.[1]",
  "Şi dacă tu rosteşti vorbele cu glas tare, El ştie, [neîndoielnic], taina şi ceea ce este chiar şi mai ascuns[1].",
  "Allah! Nu există altă divinitate în afară de El! Ale Lui sunt numele cele mai frumoase[1]!",
  "Oare ai aflat tu istoria lui Moise?",
  "Când a văzut el un foc şi a zis către familia lui: „Rămâneţi [aici]! Eu văd un foc! Poate că o să vă aduc un tăciune de la el sau voi afla la foc călăuzire!”.",
  "Şi când a ajuns la el[1], a fost el strigat: „O, Moise!",
  "Eu sunt Stăpânul tău! Scoate‑ţi încălţările tale, căci tu te afli în valea cea sfântă, Tuwa!",
  "Eu te‑am ales[1], deci ascultă la ceea ce ţi se revelează!",
  "Eu sunt Allah şi nu există altă divinitatea în afară de Mine! Aşadar, venerează‑Mă[1] şi împlineşte Rugăciunea [As‑Salat], pentru pomenirea Mea[2]!",
  "Ceasul va sosi – de‑abia îl mai ţin ascuns – pentru ca fiecare suflet să fie răsplătit după cum se osteneşte!",
  "Şi să nu te abată de la el[1] acela care nu crede în el şi urmează poftei sale, pentru ca să nu pieri!",
  "Dar ce este aceea din [mâna ta] dreaptă, Moise?”",
  "A răspuns el[1]: „Acesta este toiagul meu, pe care mă sprijin şi cu care scutur frunze pentru oile mele şi de la care mai am şi alte foloase”.",
  "A zis[1]: „Aruncă‑l, Moise!”",
  "L‑a aruncat şi iată‑l [preschimbat într‑] un şarpe ce se târa.",
  "A zis[1]: „Ia‑l, fără să te temi, căci Noi îl vom readuce la prima sa stare![2]",
  "Şi strânge mâna ta la subsuoară! Ea va ieşi albă, fără nici o vătămare – o altă minune,",
  "Pentru ca să‑ţi arătăm [şi altele] din minunile Noastre cele mai mari!",
  "Şi purcede tu către Faraon,[1] căci el întrece orice măsură!”",
  "A zis[1]: „Doamne, deschide‑mi mie pieptul[2]",
  "Şi uşurează‑mi mie lucrul [ce trebuie să‑l împlinesc]",
  "Şi dezleagă‑mi nodul limbii mele[1],",
  "Pentru ca ei să priceapă vorbele mele!",
  "Şi dă‑mi mie un sfetnic din familia mea[1],",
  "Pe Aaron, fratele meu,",
  "Sporind prin el forţa mea",
  "Şi fă‑l pe el părtaş la lucrul meu[1],",
  "Pentru ca noi să Te lăudăm mereu",
  "Şi să Te pomenim mereu!",
  "Iar Tu întotdeauna ne‑ai văzut pe noi, [ştiind astfel tot ceea ce noi facem][1]!”",
  "A zis[1]: „Cererea ta a fost împlinită, Moise!",
  "Şi Noi ţi‑am mai dăruit graţia Noastră şi altă dată,",
  "Când i‑am revelat mamei tale ceea ce a fost revelat:",
  "„Aşează‑l pe el într‑un sicriaş şi aruncă‑l pe el în valuri, pentru ca apoi apa fluviului să‑l arunce la mal, de unde îl va lua un duşman al Meu şi duşman al lui!” Şi am pogorât asupra ta dragostea Mea [şi să fi iubit şi de ceilalţi], pentru ca tu să fii crescut sub ochii Mei.[1]",
  "Şi iată cum sora ta mergea, [urmându‑te], şi a zis ea: „Să vă arăt eu pe cineva care să‑l întreţină[1] şi să‑l crească?” Şi te‑am înapoiat Noi mamei tale, pentru ca ea să se bucure şi să nu mai fie mâhnită! [Şi atunci când] ai ucis un suflet,[2] Noi te‑am mântuit de întristare. Şi te‑am încercat Noi în fel şi chip. Apoi tu ai rămas ani în şir printre neamul din Madyan[3]. Apoi ai venit [aici], aşa cum a fost orânduiala, Moise!",
  "Şi te‑am ales Eu pentru [slujirea] Mea.[1]",
  "Pleacă tu împreună cu fratele tău, cu minunile Mele, şi să nu încetaţi să Mă pomeniţi pe Mine!",
  "Duceţi‑vă la Faraon,[1] căci el a întrecut orice măsură!",
  "Şi spuneţi‑i lui vorbe blânde! Poate că el îşi va aduce aminte sau se va teme[1]!”",
  "Au zis ei[1]: „Doamne, ne e frică să nu ne pedepsească degrabă şi să nu întreacă măsura[2]”.",
  "A zis[1]: „Nu vă fie frică! Eu sunt lângă voi. Aud şi văd.",
  "Deci mergeţi la el şi ziceţi: „Noi suntem solii Domnului tău. Trimite‑i pe fiii lui Israel împreună cu noi şi nu‑i mai chinui![1] Venim la tine cu un semn de la Domnul tău. Pacea asupra aceluia care urmează calea cea dreaptă!",
  "Ni s‑a revelat nouă că osânda este pentru acela care tăgăduieşte credinţa şi îi întoarce spatele”!",
  "Atunci a zis[1]: „Şi cine este Domnul vostru, Moise?”",
  "I‑a răspuns el[1]: „Domnul nostru este acela care a dat fiecăruia firea sa şi apoi l‑a călăuzit[2]”.",
  "Atunci l‑a întrebat[1]: „Şi ce spui despre neamurile cele vechi?”",
  "I‑a răspuns[1]: „Ştiinţa despre ele se află la Domnul meu într‑o carte[2]. Domnul meu nu greşeşte şi nu uită.",
  "El este acela care v‑a făcut pământul ca leagăn[1] şi v‑a făcut vouă pe el drumuri şi a pogorât apa din cer.” Şi prin ea am făcut să răsară soiuri de felurite plante.",
  "Mâncaţi şi lăsaţi să pască vitele voastre[1]! Întru aceasta sunt semne pentru cei dăruiţi cu minte.",
  "Din el[1] v‑am creat[2], în el vă vom întoarce şi din el vă vom scoate încă o dată”.",
  "Şi i‑am arătat Noi[1] toate semnele Noastre, însă el le‑a tăgăduit şi nu a voit [să creadă][2].",
  "Şi a zis el[1]: „Ai venit la noi ca să ne scoţi din pământul nostru cu vrăjile tale, Moise!",
  "Îţi vom aduce şi noi vrăji asemenea lor. Deci hotărăşte între noi şi tine o întâlnire de la care să nu lipsim nici noi, nici tu, într‑un loc convenabil!”",
  "A zis[1]: „Întâlnirea cu voi va fi în ziua de sărbătoare şi lumea să se adune dimineaţa!”",
  "Şi a plecat Faraon, a adunat vicleşugul său[1] şi apoi s‑a întors [la întâlnire].",
  "Le‑a zis Moise: „Vai vouă! Nu născociţi minciună împotriva lui Allah, căci vă va nimici cu pedeapsa Lui! Iar aceia care vor născoci, vor pierde!”",
  "Şi au discutat ei între ei[1] despre lucrul lor, dar au ţinut aceasta într‑ascuns.",
  "Apoi au zis ei[1]: „Aceştia sunt doi vrăjitori care voiesc să vă alunge din pământul vostru cu farmecele lor şi să vă ia rânduiala voastră cea desăvârşită.",
  "Adunaţi‑vă, aşadar, vicleşugul vostru şi veniţi într‑un singur rând, căci astăzi va izbândi acela care va fi deasupra!”",
  "Apoi au zis[1]: „O, Moise, arunci tu [primul, toiagul tău] sau vom fi noi primii care aruncă?”",
  "El[1] a zis: „Ba aruncaţi voi!” Şi i s‑a părut lui că funiile şi toiegele lor[2] se târăsc în urma vrăjii lor.",
  "Şi Moise a simţit oarecare teamă în sufletul său.",
  "Atunci i‑am zis Noi: „Nu te teme, căci tu vei fi deasupra!",
  "Aruncă ce ai în dreapta ta şi aceasta va înghiţi ce au făcut ei, căci ei au făcut doar vicleşug de vrăjitor, iar vrăjitorul nu va izbândi, oriunde ar fi el!”.",
  "Şi vrăjitorii s‑au aruncat, prosternându‑se, şi au zis: „Noi credem în Domnul lui Aaron şi Moise!”.",
  "A zis[1]: „Credeţi în el înainte ca eu să vă îngădui? El este mai marele vostru, care v‑a învăţat vrăjitoria! Eu vă voi tăia mâinile şi picioarele voastre în cruciş şi vă voi răstigni de trunchiurile palmierilor şi astfel veţi şti voi care dintre noi este mai aspru şi mai statornic în chin!”",
  "Au zis ei: „Noi nu te putem ţine mai presus[1] decât dovezile limpezi care ne‑au venit[2] şi decât Cel care ne‑a creat! Hotărăşte ceea ce vrei să hotărăşti, dar tu nu vei hotărî decât în această viaţă a lumii!",
  "Noi credem în Domnul nostru, pentru ca El să ne ierte păcatele noastre şi vrăjitoria la care ne‑ai nevoit!” Iar Allah este mai bun [la răsplată] şi mai statornic [la pedeapsă].",
  "Cel ce vine nelegiuit la Domnul său, acela va avea parte de Gheena, în care el nici nu va muri, dar nici nu va trăi.",
  "Iar aceia care vin la El credincioşi şi care au săvârşit fapte bune, aceia vor avea treptele cele mai înalte,",
  "Grădinile Edenului, pe sub care curg pâraie. Veşnic vor avea ei sălaş în ele, căci aceasta este răsplata acelora care s‑au curăţit[1]”.",
  "I‑am revelat Noi lui Moise: „Purcede noaptea cu robii Mei şi croieşte‑le lor un drum uscat prin mare! Nu‑ţi fie teamă că vei fi ajuns din urmă[1] şi nu‑ţi fie frică!”",
  "Şi a pornit Faraon pe urma lor cu oştenii săi, dar marea i‑a cuprins pe ei şi i‑a acoperit cu totul.",
  "Însă Faraon a dus poporul său în rătăcire[1] şi nu l‑a călăuzit pe drumul cel bun.",
  "O, fii ai lui Israel, Noi v‑am mântuit de vrăjmaşul vostru[1] şi v‑am orânduit vouă întâlnire la coasta cea din dreapta a Muntelui! Şi am pogorât asupra voastră mana şi prepeliţele!",
  "„Mâncaţi din bunătăţile cu care v‑am înzestrat, însă nu întreceţi măsura întru aceasta, ca să nu vă lovească mânia Mea, căci, cel pe care‑l loveşte mânia Mea, este pierdut!",
  "Eu sunt iertător cu acela care se căieşte,[1] crede şi împlineşte fapte bune şi apoi se lasă călăuzit pe calea cea bună”.",
  "„Şi de ce te‑ai grăbit [să te îndepărtezi] de neamul tău, Moise?”",
  "A zis[1]: „Ei sunt pe urmele mele şi eu am grăbit spre Tine, Doamne, pentru ca să fii mulţumit”[2].",
  "A zis[1]: „Noi am pus neamul tău la încercare, după tine[2], şi As‑Samiri[3] l‑a dus pe el în rătăcire”.",
  "Atunci s‑a întors Moise la neamul său, mânios şi mâhnit, şi a zis: „O, neam al meu! Nu v‑a făcut Domnul vostru frumoasă făgăduire?[1] Legământul a fost prea lung pentru voi[2] sau aţi vrut să se abată asupra voastră mânia Domnului vostru şi de aceea aţi călcat făgăduinţa[3] făcută mie?”",
  "Ei au zis: „Noi nu am călcat făgăduinţa dată ţie cu voia noastră[1], însă noi am fost încărcaţi cu sarcini de podoabe ale neamului [lui Faraon] şi le‑am aruncat noi [în foc][2] şi asemenea le‑a aruncat şi As‑Samiri”.",
  "Şi le‑a scos[1] lor un viţel – un corp [neînsufleţit] cu muget – şi ei au zis[2]: „Acesta este Domnul vostru şi Domnul lui Moise, însă el l‑a uitat”[3].",
  "Oare n‑au văzut ei că el nu le răspundea cu nici o vorbă şi că el nu avea putere să le facă lor un rău sau să le fie spre folos?",
  "Şi le zisese şi Aaron mai înainte[1]: „O, neam al meu! Voi aţi fost numai ispitiţi prin aceasta[2]! Însă Domnul vostru cu adevărat este Cel Milostiv. Aşadar, urmaţi‑mă şi ascultaţi de porunca mea![3]”",
  "Dar ei au răspuns: „Vom rămâne adoratori ai lui până ce se va întoarce Moise la noi”.",
  "A zis[1], atunci: „Ce te‑a împiedicat, Aaron, când i‑ai văzut că ei se duc în rătăcire,[2]",
  "Să vii după mine?[1] Te‑ai răzvrătit şi tu împotriva poruncii mele[2]?!”",
  "A zis[1]: „O, fiu al mamei mele! Nu mă apuca nici de barbă, nici de [părul din] cap! Mie mi‑a fost teamă să nu zici: Tu i‑ai dezbinat pe fiii lui Israel şi nu ai aşteptat porunca mea[2]!”",
  "A zis[1]: „Şi care a fost socoteala ta, o, As‑Samiri?[2]”",
  "A răspuns[1]: „Eu am văzut ceea ce ei nu au văzut: am luat o mână [de ţărână] de pe urma trimisului[2] şi am aruncat‑o [în foc]. Aşa mi‑a spus sufletul meu”.",
  "A zis[1]: „Du‑te! În această viaţă vei spune tu [la toată lumea]: „Nu mă atingeţi!”[2] Şi vei avea tu o întâlnire de la care nu vei putea lipsi.[3] Şi priveşte la Domnul tău, căruia i‑ai rămas credincios! Noi îl vom preface în pulbere şi‑l vom risipi în mare”.",
  "Ci Domnul vostru este numai Allah, afară de care nu există altă divinitate. Iar El le cuprinde pe toate cu ştiinţa.",
  "Astfel îţi povestim Noi istorisiri despre cele care au trecut şi îţi dăm Noi ţie o pomenire[1] d in p artea N oastră.[2]",
  "Iar aceia care se îndepărtează de el [Coran] vor purta în Ziua Învierii o povară[1].",
  "Şi veşnic vor fi ei într‑aceasta[1]. Şi ce grea povară vor avea ei în Ziua Învierii!",
  "Ziua în care se va sufla în trâmbiţă şi‑i vom aduna pe cei nelegiuiţi, învineţiţi!",
  "Şi ei vor şuşoti între ei: „Voi nu aţi zăbovit decât zece [zile]”!",
  "Noi ştim mai bine ceea ce spun ei, când va zice cel cu purtarea cea mai aleasă dintre ei: „Voi nu aţi zăbovit decât o zi!”",
  "Te întreabă despre munţi. Spune[1]: „Domnul meu îi va face praf, risipindu‑i,",
  "Şi îi va lăsa[1] ca pe un şes neted,",
  "În care nu vei vedea ridicătură sau adâncitură.",
  "În Ziua aceea îl vor urma pe cel care cheamă, fără abatere,[1] iar glasurile vor coborî smerite înaintea Celui Milostiv [Ar‑Rahman] şi nu vei auzi decât o şoaptă.",
  "În Ziua aceea nu va fi de folos mijlocirea, decât de la acela căruia Cel Milostiv [Ar‑Rahman] îi va îngădui şi a cărui vorbă o va găsi plăcută.",
  "El ştie ceea ce se află în faţa lor şi ceea ce se află în urma lor, în vreme ce ei nu‑L cuprind cu ştiinţa.",
  "Feţele se vor pleca umilite în faţa Celui Veşnic Viu [şi] Atotputernic [Al‑Hayy, Al‑Qayyum] şi nefericit va fi acela care va purta o nedreptate.",
  "Dar acela care săvârşeşte fapte bune şi este dreptcredincios nu are a se teme de nedreptate sau de oprimare.",
  "Astfel l‑am pogorât Noi: un Coran în [limba] arabă. Şi am desluşit în el ameninţările,[1] pentru ca să fie ei cu teamă[2] şi pentru ca să le trezească lor amintirea.",
  "Şi mai presus [de toate] este Allah – Regele, Adevărul [Al‑Malik, al‑Haqq]! Nu te grăbi cu [recitarea] Coranului mai înainte de a ţi se încheia revelarea lui! Şi spune: „Doamne, sporeşte‑mi mie ştiinţa!”",
  "Noi am încheiat un legământ cu Adam mai înainte,[1] însă el l‑a uitat şi Noi nu am aflat în el tărie[2].",
  "Şi când Noi le‑am zis îngerilor: „Prosternaţi‑vă dinaintea lui Adam!”[1], s‑au prosternat ei, afară de Iblis, care s‑a împotrivit.",
  "Atunci am zis Noi: „O, Adam, acesta vă este vrăjmaş ţie şi soaţei tale. [Fiţi cu grijă] să nu vă scoată pe voi din Rai şi să fii tu nefericit[1]!",
  "El[1] este pentru tine; pentru ca să nu‑ţi fie foame în el şi să nu fii gol,",
  "Pentru ca să nu‑ţi fie ţie sete în el şi să nu te lovească dogoarea soarelui”.",
  "Şi l‑a ispitit pe el Şeitan, zicându‑i: „O, Adam, vrei tu să‑ţi arăt pomul veşniciei[1] şi împărăţia care nu piere?”",
  "Şi au mâncat ei doi din el şi li s‑a arătat goliciunea lor şi au început să coasă, pentru a se acoperi, frunze din Rai. Adam s‑a revoltat, aşadar, împotriva Domnului său[1] şi a ajuns în rătăcire.",
  "Apoi l‑a ales pe el Domnul său, l‑a iertat pe el şi l‑a călăuzit.",
  "El a zis:[1] „Coborâţi amândoi din el [din Paradis]! Vă veţi fi toţi duşmani unul altuia![2] Apoi, dacă va mai veni la voi o călăuzire din partea Mea,[3] acela care va urma calea Mea cea dreaptă nu va rătăci şi nu va fi nefericit[4].",
  "Însă acela care se va îndepărta de la Pomenirea Mea[1] va avea parte de o viaţă grea şi în Ziua Învierii îl vom aduce pe el orb la adunare.",
  "El va zice: „Doamne, de ce m‑ai adus pe mine orb, la adunare, după ce mai înainte am fost eu bine‑văzător[1]?”",
  "Îi va zice lui[1]: „Aşa cum versetele Noastre au venit la tine, iar tu le‑ai uitat, aşa şi tu eşti astăzi uitat!”",
  "Astfel îl răsplătim Noi pe cel care întrece măsura şi nu crede în semnele Domnului său, iar osânda din Lumea de Apoi va fi mai aspră şi mai îndelungată.",
  "Oare nu le foloseşte lor[1] spre bună călăuzire câte neamuri au fost nimicite mai înainte de ei, în ale căror case merg ei [acum]? Întru aceasta sunt semne pentru cei care au minte.",
  "Şi de n‑ar fi fost un cuvânt de la Domnul tău mai înainte, [pedeapsa] ar fi venit numaidecât, dar este un termen deja hotărât.",
  "Rabdă ceea ce ei spun[1] şi înalţă laudă Domnului tău; înainte de răsăritul soarelui, înainte de asfinţitul lui şi în ceasurile nopţii laudă‑L, şi la capetele zilei[2], poate că astfel vei fi tu mulţumit!",
  "Şi nu privi am dat ca plăcere trecătoare unora dintre ei[1] şi ca strălucire a vieţii din această lume, pentru a‑i încerca pe ei prin aceasta! Ceea ce Allah îţi dă[2] va fi mai bun şi mai dăinuitor.",
  "Şi porunceşte neamului tău Rugăciunea [As‑Salat] şi fii statornic în ea! Noi nu‑ţi cerem câştig, fiindcă Noi îţi dăm câştig ţie, iar urmarea bună este a evlaviei.",
  "Şi zic ei: „De ce nu ne aduce el un semn de la Domnul său?”[1] Dar oare nu a venit la ei dovadă limpede care se află în scripturile de mai înainte de el?",
  "Dar dacă Noi i‑am fi nimicit printr‑o pedeapsă mai înainte de el,[1] atunci ar fi zis ei: „Doamne, de ce nu ne‑ai trimis Tu un Profet, ca să fi putut urma semnele înainte ca noi să fi fost umiliţi şi loviţi de ruşine?”",
  "Spune[1]: „Fiecare este în aşteptare. Deci aşteptaţi şi voi! Şi veţi şti voi[2] cine sunt cei care se află pe drumul cel drept şi cine a fost bine călăuzit”.[3]",
  "Se apropie de oameni [termenul] socotirii cu ei,[1] însă ei se îndepărtează cu nepăsare[2].",
  "Nu le vine lor o îndurare nouă[1] de la Domnul lor fără ca ei să n‑o asculte şi să n‑o ia în batjocură,",
  "Cu inimi nepăsătoare[1]; iar cei care sunt nelegiuiţi vorbesc în şoaptă:[2] „Este acesta altceva decât un om ca şi voi? Voiţi să veniţi la vrăjitorie,[3] când voi o vedeţi limpede?”",
  "El[1] zice: „Domnul meu ştie ceea ce se spune şi în cer şi pre pământ. El, doară, este Cel care Aude Totul [şi] Atoateştiutor [As‑Sami’, Al‑’Alim]”.",
  "Ba ei spun: „Sunt vise încurcate! Ba El le‑a plăsmuit! Ba El este mai degrabă un poet![1] Să ne aducă o minune, aşa cum au fost trimişi cei de mai înainte!”[2]",
  "Nu a crezut înainte de ei nici o cetate din cele pe care le‑am nimicit! Şi oare ei ar crede?[1]",
  "Nu am trimis înainte de tine decât numai bărbaţi[1] cărora le‑am revelat. Întrebaţi‑i pe oamenii Cărţii[2], dacă voi nu ştiţi[3]!",
  "Noi nu i‑am făcut pe ei nişte trupuri care nu mănâncă hrană[1] şi ei nu au fost veşnici[2].",
  "Apoi le‑am adeverit Noi făgăduinţa[1] şi i‑am mântuit pe ei şi pe cei care am voit Noi[2] şi i‑am nimicit pe cei care au întrecut măsura[3].",
  "Noi v‑am pogorât o Carte[1] în care se află pomenirea voastră.[2] Oare nu pricepeţi?",
  "Şi câte cetăţi care au fost nelegiuite[1] am distrus Noi?! Şi după ele am creat Noi alte neamuri?!",
  "Şi când ei simt asprimea Noastră[1], iată‑i cum o iau la fugă, părăsindu‑le!",
  "„Nu fugiţi, ci întoarceţi‑vă la cele cu care v‑aţi îmbuibat şi la casele voastre, pentru ca voi să puteţi fi întrebaţi!”[1]",
  "Dar ei zic[1]: „Vai nouă! Noi am fost nelegiuiţi!”",
  "Şi nu vor înceta aceste strigăte[1] ale lor până ce nu‑i vom face nişte mirişti, stinşi[2].",
  "Noi nu am creat cerul şi pământul şi ceea ce se află între ele, jucându‑Ne![1]",
  "Dacă am fi voit să facem o joacă[1], am fi făcut‑o [din lucrurile apropiate] de Noi[2], dacă am fi făcut‑o.",
  "Dimpotrivă, Noi lovim cu adevărul deşertăciunea şi o facem să dispară[1] şi iată că ea este ca şi moartă. Şi va fi vai de voi pentru ceea ce Îi puneţi Lui în seamă[2]!",
  "Ai Lui sunt cei din ceruri şi de pre pământ. Iar aceia care sunt lângă El[1] nu se socotesc prea mari pentru a‑L adora şi nici nu ostenesc ei[2].",
  "Ei Îi aduc laudă noaptea şi ziua fără să se domolească[1].",
  "Dar iată cum îşi iau ei zei pe pământ care să poată să‑i învie[1] [pe morţi]!",
  "Dacă s‑ar afla în ele[1] alţi dumnezei afară de Allah, amândouă ar fi stricate[2]. Mărire lui Allah, Stăpânul Tronului, care este mai presus decât ceea ce spun ei[3].",
  "El nu este întrebat despre ceea ce face[1], pe când ei[2] vor fi întrebaţi.",
  "Sau iau ei în locul Lui alţi dumnezei? Spune: „Aduceţi dovada voastră![1]” Acesta este mesajul celor care sunt cu Mine şi Mesajul celor de dinainte de Mine!”. Însă cei mai mulţi dintre ei nu cunosc Adevărul şi se întorc.",
  "Şi Noi nu am trimis înaintea ta nici un profet fără să nu‑i revelăm lui: „Nu există altă divinitate în afară de Mine, deci adoraţi‑Mă pe Mine!”",
  "Ei zic: „Cel Milostiv Şi‑a luat un fiu!”[1] Mărire Lui! Însă ei[2] nu sunt decât nişte robi ţinuţi în cinste[3].",
  "Ei nu I‑o iau înainte cu vorba şi ei purced numai după porunca Lui[1].",
  "El ştie ce este înaintea lor şi ce este în urma lor[1]. Iar ei nu mijlocesc decât pentru acela de care El este mulţumit, dar ei sunt cu teamă de El.",
  "Iar pe acela dintre ei[1] care zice: „Eu sunt dumnezeu în locul Lui!” îl vom răsplăti cu Gheena, căci astfel îi răsplătim pe cei nelegiuiţi[2].",
  "Oare nu văd cei care nu cred că cerurile şi pământul au fost împreună şi că Noi le‑am despărţit şi din apă am făcut tot ce este lucru viu?[1] Şi oare tot nu cred ei?",
  "Noi am făcut pe pământ munţi neclintiţi[1], pentru ca el să nu se clatine cu ei, iar printre ei [munţi] am făcut cărări şi drumuri pentru ca ei[3] să se poată călăuzi.",
  "Şi Noi am făcut cerul ca un acoperiş bine păzit[1] şi totuşi ei sunt fără băgare de seamă la minunile lui[2].",
  "El este acela care a creat noaptea[1] ş i z iua[2], soarele şi luna; şi fiecare pluteşte pe cercul său[3].",
  "Şi Noi nu am dat veşnicia nici unui om înainte de tine. Dacă tu mori, ar putea fi ei nemuritori?[1]",
  "Fiecare suflet trebuie să guste moartea. Noi vă încercăm cu răul şi cu binele,[1] în chip de ispită, şi la Noi vă veţi întoarce[2].",
  "Şi când te văd aceia care nu cred, nu te privesc altfel decât cu batjocură.[1] „Acesta este cel care vorbeşte [de rău] despre dumnezeii voştri?[2]” Însă ei în Mesajul Celui Milostiv nu cred[3].",
  "Omul a fost creat din grabă.[1] Eu vă voi arăta semnele Mele[2], însă nu‑Mi cereţi să Mă grăbesc[3]!",
  "Şi zic ei: „Şi când va veni această ameninţare[1], dacă sunteţi întru adevăr?”",
  "Dacă ar şti cei care nu cred [momentul] când ei nu vor putea să oprească focul de la feţele lor, nici de la spatele lor şi nici nu vor putea ei să fie ajutaţi!",
  "Însă acesta va veni asupra lor pe neaşteptate şi ei vor fi uluiţi şi nu îl vor putea îndepărta de ei şi nici nu li se va mai da răgaz[1].",
  "Au fost batjocoriţi şi alţi trimişi de dinainte de tine[1]. Însă i‑a înconjurat pe aceia care i‑au batjocorit[2] întocmai aceia de care ei şi‑au bătut joc[3].",
  "Spune: „Cine vă apără noaptea şi ziua afară de Cel Milostiv?” Însă ei se feresc să‑L pomenească pe Domnul lor.",
  "Sau au ei dumnezei, afară de Noi, care să‑i apere de Noi? Ei nu se pot ajuta nici pe ei înşişi şi nici nu vor fi ei ajutaţi împotriva Noastră.[1]",
  "Ba Noi le‑am dăruit acestora şi părinţilor lor plăcerile trecătoare, şi au avut ei parte de viaţă lungă[1]. Dar oare nu văd ei că Noi venim asupra pământului pe care îl îngustăm din toate părţile[2]? Şi oare ei vor fi biruitori?",
  "Spune: „Eu vă previn prin ceea ce îmi este revelat[1]”. Însă cei surzi nu aud chemarea, când sunt preveniţi.",
  "Dar când îi atinge pe ei o adiere[1] a chinului Domnului tău, atunci zic ei: „Vai nouă! Noi am fost, într‑adevăr, nelegiuiţi!”[2]",
  "În Ziua Învierii, Noi vom pune balanţa dreaptă şi nici un suflet nu va fi urgisit câtuşi de puţin.[1] Şi de ar fi ceva, chiar şi numai cât greutatea unui bob de muştar,[2] Noi îl vom aduce. Şi Noi suntem îndeajuns ca socotitori.",
  "Noi le‑am dat lui Moise şi lui Aaron Cartea de îndreptare [Al‑Furqan][1], ca o lumină[2] şi o îndemnare pentru cei cu frică,",
  "Pentru cei care se tem de Domnul lor[1], chiar şi atunci când nu sunt ei văzuţi, şi pentru cei care de Ceasul [de apoi] se tem.",
  "Acesta[1] este un Mesaj binecuvântat pe care chiar Noi l‑am pogorât. Şi oare voi îl tăgăduiţi?",
  "Şi i‑am dat Noi mai înainte[1] lui Avraam călăuzirea pe drumul cel drept[2], pentru că Noi îl cunoşteam[3].",
  "Şi când le‑a zis el tatălui său şi neamului său: „Ce sunt aceste chipuri[1] la care voi vă închinaţi?”,",
  "I‑au răspuns ei: „Noi i‑am aflat pe părinţii noştri închinându‑se la ele”[1].",
  "A zis[1]: „Voi şi părinţii voştri aţi fost în rătăcire învederată”.",
  "Au zis ei: „Tu ai venit la noi cu Adevărul sau tu eşti dintre aceia care glumesc?”",
  "Iar el a răspuns: „Ba nu! Domnul vostru este Stăpânul cerurilor şi al pământului, care le‑a creat pe ele, iar eu sunt unul dintre aceia care vă mărturisesc vouă despre aceasta.[1]",
  "Şi, [jur] pe Allah! Eu voi urzi împotriva idolilor voştri[1], după ce veţi întoarce spatele, îndepărtându‑vă[2]”.",
  "Şi i‑a făcut pe ei fărâme[1], afară de cel mai mare dintre ei, astfel încât să se întoarcă spre el[2].",
  "Au zis ei: „Cine a făcut aceasta cu zeii noştri? El este, neîndoielnic, dintre cei nelegiuiţi!”",
  "Au zis [unii]: „Am auzit un fecior pomenindu‑i pe ei[1]. El se cheamă Avraam”.",
  "Au zis: „Aduceţi‑l dinaintea oamenilor[1] pentru ca ei să facă mărturie[2]!”",
  "Au zis [atunci]: „Tu ai făcut aceasta cu zeii noştri, Avraam?”",
  "A răspuns el: „Ba a făcut‑o cel mai mare dintre ei[1], acesta! Întrebaţi‑i, dacă ei pot cuvânta!”",
  "Atunci s‑au întors la sufletele lor şi au zis: „Aşadar, voi sunteţi cei nelegiuiţi!”[1]",
  "Apoi au întors capetele lor [zicând]: „Tu ştii prea bine că aceştia nu vorbesc!”",
  "Şi a zis el[1]: „Dar oare voi vă închinaţi, în loc de Allah, la ceva care nu vă este de nici un folos şi nici nu vă poate face nimic rău?",
  "Uff! pentru voi şi pentru ceea ce adoraţi în loc de Allah! Oare voi nu pricepeţi?”",
  "Au zis: „Ardeţi‑l şi ajutaţi‑i pe zeii voştri, dacă voi vreţi să faceţi [ceva pentru ei]!”",
  "Dar Noi am zis: „O, foc! Fii răcoare şi mântuire peste Avraam!”",
  "Ei au vrut un vicleşug împotriva lui, însă Noi am făcut ca ei să fie cei mai în pierdere.",
  "Şi Noi l‑am mântuit pe el şi [asemenea] şi pe Lot pe pământul pe care l‑am binecuvântat pentru oameni[1].",
  "Şi i‑am dăruit Noi pe Isaac[1] şi pe Iacob, pe deasupra[2], şi pe toţi i‑am făcut evlavioşi.",
  "Şi i‑am făcut Noi ocârmuitori, care au călăuzit [lumea] după porunca Noastră, şi le‑am revelat lor să facă fapte bune, să împlinească Rugăciunea [As‑Salat] şi să dea Dania [Az‑Zakat] şi ei Ne‑au fost Nouă adoratori.",
  "Iar lui Lot i‑am dăruit Noi înţelepciune şi ştiinţă şi l‑am mântuit pe el[1] din cetatea care săvârşea desfrâu, căci ei au fost un neam de oameni răi, nelegiuiţi,",
  "Şi l‑am făcut pe el să intre sub îndurarea Noastră, căci el era cu adevărat dintre cei evlavioşi.",
  "Şi [adu‑ţi aminte de] Noe, când a chemat el, mai înainte[1], şi i‑am răspuns Noi şi l‑am mântuit pe el împreună cu familia lui de spaima cea mare[2].",
  "Şi l‑am ajutat Noi împotriva neamului care ţinea semnele Noastre de minciună. Ei erau un neam rău şi i‑am înecat pe ei cu toţii.",
  "Şi [adu‑ţi aminte] de David şi de Solomon, când au judecat asupra câmpului cultivat pe care au păscut noaptea oile neamului. Iar Noi am fost martori la judecata lor.",
  "Noi l‑am învăţat pe Solomon să o înţeleagă şi fiecăruia i‑am dat putere de judecată şi ştiinţă. Şi i‑am supus lui David munţii şi păsările, ca să aducă laudă[1]. Şi Noi le‑am făcut.[2]",
  "Noi l‑am învăţat[1] meşteşugul cămăşilor din zale, pentru ca să vă apere de asprimea voastră[2]. Şi oare sunteţi voi mulţumitori[3]?",
  "Iar lui Solomon [i‑am supus Noi] vântul cel vijelios, ca să alerge la porunca sa pe pământul pe care Noi l‑am binecuvântat[1]. Şi Noi am fost Atoateştiutori.",
  "Şi printre şeitani au fost unii care se cufundau pentru el şi făceau şi alte lucruri, iar Noi am fost păzitori peste ei.",
  "Şi [adu‑ţi aminte] de Iov, când l‑a chemat el pe Domnul lui[1]: „M‑a atins pe mine răul! Însă Tu eşti Cel mai Milostiv între milostivi!”",
  "Şi Noi i‑am răspuns şi am îndepărtat răul care‑l lovise şi i‑am dat lui înapoi familia lui, şi încă pe atât împreună cu ei, ca îndurare din partea Noastră şi ca amintire pentru adoratori.",
  "Şi [adu‑ţi aminte] de Ismail şi de Idris şi de Dhu‑l‑Kifl[1] – şi toţi erau răbdători.",
  "Şi i‑am făcut Noi să intre în îndurarea Noastră, căci ei au fost cu adevărat dintre cei evlavioşi.",
  "Şi [adu‑ţi aminte] de Dhu‑n‑Nun[1], când el a plecat furios şi şi‑a închipuit că Noi nu vom mai avea putere asupra lui. Atunci el a strigat în întunecimi: „Nu există altă divinitate în afară de Tine! Slavă Ţie! Eu am fost dintre cei nelegiuiţi!”[2]",
  "Şi Noi i‑am răspuns şi l‑am izbăvit de mâhnire[1]. Astfel îi mântuim Noi pe dreptcredincioşi.",
  "Şi [adu‑ţi aminte] de Zaharia, când Îl chema el pe Domnul său: „Doamne, nu mă lăsa singur, căci Tu eşti cel mai bun dintre moştenitori!”",
  "Şi i‑am răspuns Noi[1] şi i l‑am dat lui pe Ioan şi am tămăduit‑o pentru el pe soaţa lui[2]. Ei se întreceau în bine şi Ne chemau cu dorinţă şi cu teamă şi erau evlavioşi faţă de Noi.",
  "Şi [adu‑ţi aminte] de aceea care şi‑a păstrat castitatea ei[1]. Şi am suflat Noi asupra ei prin duhul Nostru[2] şi am făcut din ea şi din fiul ei semn pentru [toate] lumile.",
  "Această credinţă a voastră este o credinţă unică, iar Eu sunt Domnul vostru. Aşadar, adoraţi‑Mă pe Mine!",
  "Dar ei s‑au divizat între ei. Însă cu toţii se vor întoarce la Noi.",
  "Iară râvna aceluia care împlineşte fapte bune şi este dreptcredincios nu va fi tăgăduită, iar Noi o vom scrie pentru el[1].",
  "Şi le este oprit [locuitorilor] unei cetăţi pe care Noi am nimicit‑o să se mai întoarcă,",
  "Până ce vor fi lăsaţi să treacă Yagog şi Magog,[1] şi ei se vor grăbi de pe toate înălţimile;",
  "[Şi atunci] va fi apropiată promisiunea cea adevărată[1], iar [în Ziua de Apoi], ochii celor care nu au crezut vor fi împietriţi: „Vai nouă! Am fost cu nebăgare de seamă faţă de aceasta[2], ba am fost nedrepţi![3]”",
  "„Voi şi cei pe care îi adoraţi[1], în afară de Allah, veţi fi hrană pentru Gheena, spre care voi veniţi”.",
  "Dacă aceştia ar fi dumnezei, nu ar veni spre ea. Dar toţi vor rămâne veşnic în ea[1].",
  "Ei vor scoate în ea gemete[1] şi ei nu vor auzi în ea [nimic][2].",
  "Aceia cărora li s‑a promis de mai înainte [răsplata] cea mai bună din partea Noastră vor sta departe de ea[1].",
  "Ei nu vor auzi glasul[1] ei, şi acolo unde vor pofti sufletele lor, ei vor rămâne veşnic.",
  "Nu‑i va întrista spaima cea mare[1] şi îi vor întâmpina îngerii [zicându‑le]: „Aceasta este Ziua voastră, care vi s‑a promis”.",
  "În Ziua aceea vom închide Noi cerul, aşa cum se închid sulurile cu scripturi.[1] Aşa cum am făcut Noi prima făptură, o vom face din nou.[2] Aceasta este o promisiune pe care Noi am făcut‑o şi pe care o îndeplinim.",
  "Şi Noi am scris în Psalmi[1], după pomenire:[2] „Robii Mei cei evlavioşi vor moşteni pământul”.",
  "În aceasta[1] este un mesaj[2] pentru un neam [de oameni] care adoră!",
  "Şi Noi nu te‑am trimis decât ca o îndurare pentru lumi.",
  "Spune: „Mi s‑a revelat mie că Domnul vostru este un Domn unic! Oare voi sunteţi supuşi voinţei Lui [musulmani]?”",
  "Şi dacă, după aceea, ei întorc spatele[1], spune: „Eu v‑am vestit vouă cu toată dreptatea, însă eu nu ştiu dacă este aproape ori este departe ceea ce vi s‑a promis.",
  "El ştie vorbele rostite de voi cu glas tare şi El ştie şi ceea ce ascundeţi [în inimi][1].",
  "Şi eu nu ştiu dacă aceasta[1] nu este o ispită pentru voi[2] sau o plăcere [trecătoare] până la un timp[3]”.",
  "El spune: „Doamne, judecă întru dreptate!” Şi Domnul Nostru Cel Milostiv [Ar‑Rahman] este Cel la care se cere ajutor împotriva a ceea ce voi rostiţi[1]!”",
  "O, voi oameni! Fiţi cu frică faţă de Domnul vostru! Cutremurul Ceasului[1] va fi un lucru înspăimântător.",
  "În ziua în care îl veţi vedea, va uita fiecare femeie care alăptează pe cel pe care ea îl alăpta[1] şi fiecare femeie însărcinată va lepăda sarcina ei, iar pe oameni îi vei vedea ameţiţi, fără ca ei să fie beţi, dar osânda lui Allah va fi aspră[2].",
  "Printre oameni sunt unii care se ceartă în privinţa lui Allah, fără de ştiinţă, şi care îl urmează pe orice şeitan răzvrătit.",
  "Căruia i‑a fost scris[1] că pe acela care‑l va lua drept ocrotitor el îl va duce în rătăcire şi îl va călăuzi către chinul Iadului.",
  "O, voi oameni! Dacă sunteţi în îndoială cu privire la Înviere, Noi doară v‑am creat din ţărână[1], apoi dintr‑o picătură[2], apoi dintr‑un cheag de sânge [ca o lipitoare], apoi dintr‑o bucată de carne,[3] cu formă, după ce a fost fără formă [plăsmuită şi neplăsmuită], pentru ca să vă arătăm vouă [puterea Noastră]. Şi Noi lăsăm să sălăşluiască în pântece ceea ce voim Noi până la un timp hotărât[4]; apoi vă scoatem pe voi ca prunci, pentru ca apoi să ajungeţi voi la vârsta bărbăţiei. Şi unii dintre voi mor [tineri], iar alţii sunt lăsaţi [să trăiască] până la cea mai neputincioasă vârstă[5], pentru ca să nu mai ştie nimic după ce au ştiut. Tu vezi pământul fără viaţă, iar dacă Noi pogorâm apa[6] asupra lui, el se mişcă, se umflă şi lasă să răsară [plante] din fiecare soi minunat.[7]",
  "Aceasta[1] pentru [ca să ştiţi] că Allah este Adevărul şi pentru [ca să ştiţi] că El îi readuce la viaţă pe cei morţi şi El este Atotputernic [Qadir];",
  "Şi pentru [ca să ştiţi] că Ceasul va sosi, fără îndoială, şi [atunci] Allah îi va scula pe cei din morminte[1],",
  "Dar printre oameni sunt unii care discută despre Allah, fără de ştiinţă, fără călăuzire şi fără Carte Luminătoare,",
  "Întorcându‑se într‑o parte cu semeţie, pentru a‑i abate [pe oameni] de la calea lui Allah. Aceştia vor avea parte de ruşine în această viaţă şi îi vom face pe ei să guste în Ziua Învierii chinul Focului.",
  "[Şi li se va spune lor][1]: „Aceasta[2] pentru ceea ce au săvârşit mai înainte mâinile tale, căci Allah nu este nedrept faţă de robi!”",
  "Sunt unii dintre oameni care Îl adoră pe Allah pe o margine[1]: Dacă au parte de bine, sunt ei netulburaţi, dar dacă au parte de o încercare, atunci îşi întorc ei faţa[2], pierzând şi această lume şi Viaţa de Apoi. Aceasta este pierderea învederată!",
  "Ei cheamă în locul lui Allah ceea ce nu le pricinuieşte nici un rău şi nu le este nici de ajutor.[1] Aceasta este rătăcirea adâncă!",
  "Ei cheamă pe acela a cărui stricăciune este mai aproape decât ajutorul lui[1]. Ce rău aliat şi ce rău tovarăş!",
  "Allah îi primeşte pe aceia care cred şi săvârşesc fapte bune să intre în Grădini pe sub care curg pâraie. Allah face ceea ce voieşte.",
  "Acela care îşi închipuie că Allah nu‑l va ajuta[1] în această viaţă şi în Viaţa de Apoi să întindă o funie până la cer[2], iar apoi [să‑şi] taie [gâtul] şi să vadă dacă vicleşugul său va îndepărta ceea ce îl înfurie![3]",
  "Şi astfel l‑am pogorât Noi[1], în versete limpezi, iar Allah călăuzeşte pe cine voieşte El.",
  "[Allah va hotărî în Ziua Învierii] în legătură cu aceia care au crezut[1], cu aceia care au îmbrăţişat iudaismul, cu sabeenii[2], cu creştinii, cu magii şi cu aceia care i‑au făcut asociaţi[3]. Allah va hotărî între ei în Ziua Judecăţii.[4] Allah este la toate Martor!",
  "Oare tu nu vezi că dinaintea lui Allah se prosternează cei din ceruri şi cei de pre pământ, soarele, luna, stelele, munţii, copacii, vietăţile şi mulţi oameni? Însă multora[1] li se cuvine osânda[2]. Iar acela pe care îl înjoseşte Allah, nu va afla pe cineva care să‑i dea cinste[3]. Allah face ceea ce voieşte![4]",
  "Aceştia doi sunt vrăjmaşi care se ceartă asupra Domnului lor.[1] Însă acelora care nu cred li se vor tăia veşminte din foc, iar peste capetelor lor se va turna apă clocotitoare,",
  "Cu care se vor topi cele pe care le au în burţile lor[1], precum şi pieile [lor]",
  "Şi vor avea ei parte de bice de fier[1].",
  "Şi de câte ori vor încerca să iasă din el[1], [pentru a scăpa] de suferinţă, vor fi ei împinşi înapoi [şi li se va zice lor]: „Gustaţi chinul Focului!”",
  "Allah îi va aduce pe cei ce cred şi săvârşesc fapte bune în Grădini pe sub care curg pâraie şi în ele vor fi împodobiţi cu brăţări de aur şi mărgăritare, iar veşmintele lor vor fi în ele de mătase.",
  "Ei vor fi călăuziţi către cuvântul bun şi vor fi călăuziţi către calea Celui Vrednic de Laudă [Al‑Hamid][1].",
  "Acelora care nu cred şi împiedică de la calea lui Allah şi de la Moscheea Al‑Haram[1], pe care Noi am orânduit‑o pentru oameni – atât pentru cel băştinaş, cât şi pentru cel aflat în trecere –, precum şi acelora care vor voi să o pângărească[2] întru nelegiuire, acelora le vom da Noi să guste dintr‑o osândă dureroasă.",
  "[Şi adu‑ţi aminte] când Noi i‑am arătat lui Avraam locul casei [Al‑Ka’aba], [zicându‑i]: „Nu‑Mi face Mie nimic ca asociat şi curăţeşte Casa Mea[1] pentru aceia care o înconjoară şi pentru aceia care stau în picioare [rugându‑se] şi pentru cei ce se închină sau se prosternează![2]”",
  "Şi cheamă‑i pe oameni la Pelerinaj[1] şi ei s e vor î ndrepta către tine pe jos şi pe cămile slabe[2], sprintene, venind pe toate drumurile din depărtări,",
  "Pentru a vedea unele avantaje[1] ale lor şi pentru a pomeni numele lui Allah în zile hotărâte[2] asupra vitelor cu care El i‑a înzestrat. „Mâncaţi din ele[3] şi daţi să mănânce şi celui nefericit şi sărac”!",
  "Apoi[1] să pună capăt celor ce le‑au fost oprite lor,[2] să‑şi împlinească legămintele lor[3] şi să înconjoare Casa cea străveche[4].",
  "Aşa! Iar acela care cinsteşte lucrurile sfinte ale lui Allah va avea parte de bine[1] de la Domnul lui. Şi vă sunt vouă îngăduite vitele, afară de ceea ce v‑a fost pomenit.[3] Ş i f eriţi‑vă v oi d e m urdăria idolilor şi feriţi‑vă de vorbele mincinoase.",
  "[Fiţi] drepţi în credinţa faţă de Allah, fără să‑i faceţi Lui asociaţi, căci acela care‑I face lui Allah asociaţi este ca şi cum ar cădea din cer şi l‑ar înşfăca păsările[1] sau l‑ar arunca vântul într‑un hău adânc.",
  "Aşa! Iar acela care cinsteşte rânduielile lui Allah [să ştie] că aceasta[1] este din cuvioşia inimii!",
  "Voi aveţi foloase de la ele [de la vite] până la un termen hotărât[1]; apoi locul de junghiere al lor este lângă Casa cea străveche.",
  "Şi pentru fiecare comunitate am rânduit Noi o ofrandă, pentru ca ei să pomenească numele lui Allah asupra vitei cu care i‑a înzestrat. Şi Domnul vostru este un Domn Unic. Deci supuneţi‑vă Lui! Şi binevesteşte acelora care se umilesc[1],",
  "Acelora care, atunci când este pomenit numele lui Allah, li se cutremură inimile lor, acelora care rabdă ceea ce‑i loveşte[1] şi acelora care plinesc Rugăciunea [As‑Salat][2] şi din cele cu care i‑am înzestrat Noi fac milostenie.",
  "Şi [sacrificarea] cămilelelor[1] g rase a m hotărât‑o Noi pentru a fi dintre rânduielile lui Allah. În ele se află bine pentru voi. Pomeniţi numele lui Allah asupra lor,[2] când ele se află cu piciorul legat [pregătite pentru a fi junghiate]. Apoi, când ele cad pe o parte,[3] m âncaţi d in e le ş i d aţi s ă mănânce şi celui nevoiaş [care nu cere] şi celui care cere cu umilinţă. Astfel vi le‑am supus Noi, pentru ca să fiţi voi mulţumitori.",
  "Nu vor ajunge la Allah carnea şi sângele lor, ci va ajunge la El evlavia voastră. Astfel vi le‑am supus vouă, pentru ca voi să‑L preamăriţi pe Allah, pentru că v‑a călăuzit pe voi. Şi binevesteşte celor care săvârşesc fapte bune!",
  "Allah îi apără pe cei care cred. Allah nu‑i iubeşte pe cei haini[1] şi necredincioşi.",
  "Li s‑a îngăduit [să se apere] acelora care sunt atacaţi,[1] căci ei sunt nedreptăţiţi. Iar Allah este în stare să‑i ajute",
  "Pe aceia care au fost scoşi din căminele lor pe nedrept, pentru că ei au zis: „Domnul nostru este Allah!” Şi de nu i‑ar opri Allah pe oameni, pe unii prin alţii, ar fi dărâmate[1] chilii[2], biserici[3], temple[4] şi moschei[5] în care numele lui Allah este pomenit atât de mult. Allah îi ajută neîndoielnic aceluia care‑L ajută pe El. Allah este Tare [şi] Puternic [Qawiyy, ‘Aziz].",
  "Aceştia [sunt] cei care – dacă Noi le dăm putere pe pământ[1] – împlinesc Rugăciunea [As‑Salat], achită Dania [Az‑Zakat], poruncesc ceea ce este drept şi opresc de la ceea ce este neîngăduit. Iar sfârşitul [tuturor lucrurilor] Îi aparţine lui Allah.",
  "Iar dacă ei te învinuiesc de minciună, [să ştii că] înainte de ei i‑au socotit mincinoşi [pe trimişii lor] neamul lui Noe, neamurile ’Ad[1] şi Thamud[2],",
  "Neamul lui Avraam şi neamul lui Lot[1]",
  "Şi locuitorii din Madyan[1]. Şi Moise a fost socotit mincinos[2]. Eu le‑am dat un răgaz necredincioşilor, iar apoi i‑am luat [cu pedeapsă]. Şi cât de aspră a fost osânda Mea!",
  "Şi câte cetăţi am nimicit Noi pentru că ele erau nelegiuite[1]! Iar ele sunt acum pustiite! Şi câte fântâni părăsite! Şi câte palate zidite[2]!",
  "Dar oare n‑au umblat ei[1] prin lume şi n‑au avut ei inimi cu care să priceapă sau urechi cu care să audă? Nu ochii lor sunt orbi, ci inimile din piepturi sunt oarbe.[2]",
  "Ei te grăbesc [să vii] cu pedeapsa! Allah nu‑Şi încalcă făgăduinţa Sa! Însă o zi la Domnul tău este cât o mie de ani, aşa cum număraţi voi.[1]",
  "Şi la câte cetăţi nu le‑am dat Eu răgaz, în vreme ce ele erau nelegiuite! Însă apoi le‑am luat Eu [cu pedeapsă]! Şi la Mine este întoarcerea!",
  "Spune: „O, voi oameni! Eu sunt pentru voi numai un prevenitor limpede!",
  "Aceia care cred şi săvârşesc fapte bune vor avea parte de iertare şi de câştig din belşug[1],",
  "În vreme ce aceia care se străduiesc să zădărnicească versetele Noastre vor fi oaspeţii Iadului”.",
  "N‑am trimis Noi mai înainte de tine nici un mesager şi nici un profet care să fi recitat [ceea ce i‑a fost lui revelat], fără ca Şeitan să nu fi încercat să arunce [îndoială] în privinţa recitării sale. Însă Allah nimiceşte ceea ce Şeitan aruncă, apoi Allah întăreşte versetele Sale, căci Allah este Atoateştiutor, Înţelept [‘Alim, Hakim].",
  "Şi El face din ceea ce aruncă Şeitan o încercare[1] pentru aceia care au în inimi o boală şi ale căror inimi sunt neîndurătoare. Cei nelegiuiţi sunt într‑o dezbinare adâncă[2]!",
  "Şi să ştie aceia cărora li s‑a dăruit ştiinţa că el [Coranul] este Adevărul venit de la Domnul tău şi să creadă în el şi inimile lor să se supună lui! Allah este Călăuzitorul acelora care cred pe calea cea dreaptă.",
  "Iar aceia care nu cred nu încetează să fie cu îndoială asupra lui[1] până când Ceasul[2] va veni peste ei pe neaşteptate sau va veni peste ei osânda unei Zile cumplite[3].",
  "Stăpânirea va fi în Ziua aceea a lui Allah[1], care va judeca între ei. Aceia care au crezut şi au săvârşit fapte bune vor intra în grădinile plăcerii,",
  "În vreme ce aceia care n‑au crezut şi au luat semnele Noastre drept minciună, vor avea parte de o osândă umilitoare.",
  "Acelora care au purces, [părăsindu‑şi căminele], pe calea lui Allah, iar după aceea au fost ucişi[1] sau au murit, Allah le va dărui o bună răsplată[2], căci Allah este cel mai bun dintre cei care dăruiesc.",
  "El îi va lăsa să intre într‑un loc pe care‑l vor găsi plăcut[1], căci Allah este Atoateştiutor [şi] Blând [‘Alim, Hakim].",
  "Aşa! Iar pe acela care va pedepsi cu ceea ce a fost pedepsit, iar apoi va fi nedreptăţit,[1] Allah îl va ajuta; Allah este Îndurător, Iertător [‘Afuww, Ghafur].",
  "Aceasta[1] pentru că Allah face să intre noaptea în zi şi să intre ziua în noapte[2] şi pentru că Allah este Cel care Aude Totul [şi] Cel care Vede Totul [Sami’, Basir].",
  "Aceasta pentru că Allah este Adevărul[1], iar ceea ce cheamă ei[2] în locul Său este deşertăciune şi că Allah este Cel mai Înalt [şi] Cel mai Mare[3] [ Al‑’Aliyy, Al‑Kabir].",
  "Oare nu vezi că Allah pogoară apă din cer şi pământul devine înverzit? Allah este Cel Binevoitor [şi] Bine Ştiutor [Latif, Khabir].",
  "Ale Lui sunt cele din ceruri şi cele de pre pământ. Allah este Cel Deajuns pentru Sine [şi] Cel Vrednic de Laudă [Al‑Ghaniyy, Al‑Hamid].",
  "Oare nu vezi că Allah v‑a supus vouă ceea ce este pe pământ, iar corăbiile plutesc pe mare din porunca Lui?[1] El ţine cerul[2] să nu cadă peste pământ, decât cu voia Sa. Allah este Cel cu milă [şi] Îndurător cu oamenii [Ra’uf, Rahim].",
  "El este Cel care v‑a dat viaţă[1], apoi vă dă vouă moarte, apoi vă va învia pe voi[2]. Dar omul este nemulţumitor!",
  "Fiecărei comunităţi i‑am hotărât Noi o rânduială pe care ea o urmează. Şi să nu se certe cu tine despre acest lucru! Şi cheamă la Domnul tău! Tu eşti, neîndoielnic, pe o cale dreaptă!",
  "Iar de se vor certa cu tine, spune: „Allah ştie mai bine ceea ce faceţi voi!",
  "Allah va judeca între voi în Ziua Învierii pentru cele asupra cărora sunteţi cu păreri diferite!”",
  "Oare nu ştii că Allah cunoaşte ceea ce este în cer şi pre pământ? Acestea sunt într‑o Carte[1] şi acesta este pentru Allah [un lucru] uşor!",
  "Ei adoră în locul lui Allah lucruri despre care nu s‑a pogorât nici o dovadă şi despre care ei nu au ştiinţă. Iar cei nelegiuiţi nu vor avea ajutor.",
  "Şi când li se recită lor versetele Noastre cele limpezi, cunoşti pe chipurile celor care nu cred neplăcerea [supărarea şi furia]. De‑abia se stăpânesc să nu se arunce asupra acelora care le recită versetele Noastre. Spune: „Să vă vestesc vouă ceva mai rău decât aceasta? Focul! Allah le‑a promis acelora care nu cred. Şi ce rea soartă!”",
  "O, voi oameni! Vi s‑a dat vouă o pildă, auziţi‑o: Aceia pe care voi îi chemaţi în locul lui Allah[1] nu vor putea crea nici măcar o muscă, chiar de s‑ar uni ei pentru aceasta! Iar dacă musca le răpeşte un lucru, ei nu‑l vor putea lua înapoi! Slabi sunt şi cel care cere[2] şi cel de la care se cere[3]!”",
  "Ei nu L‑au preţuit pe Allah după adevărata Sa măsură. Allah este Cel Tare, Preaputernic [Qawiyy, ‘Aziz]!",
  "Allah alege trimişi dintre îngeri şi dintre oameni. Allah este Cel care Aude Totul [şi] Cel care Vede Totul [Sami’, Basir]!",
  "El ştie ceea ce se află înaintea lor şi ceea ce se află în urma lor[1] şi la Allah se întorc [toate] lucrurile.",
  "O, voi cei care credeţi! Înclinaţi‑vă, prosternaţi‑vă şi adoraţi‑L pe Domnul vostru şi faceţi bine! Poate că voi veţi izbândi![1]",
  "Şi luptaţi‑vă pentru Allah[1] cu toată osteneala pe care El o merită! El v‑a ales pe voi şi nu v‑a impus în religie nici o greutate; ea este religia părintelui vostru Avraam. [Allah este] Cel care v‑a numit pe voi musulmani atât mai înainte[2], cât şi în această [Carte][3], pentru ca Trimisul să fie martor[4] pentru voi şi pentru ca voi să fiţi martori pentru oameni[5]. Împliniţi Rugăciunea [As‑Salat], achitaţi Dania [Az‑Zakat] şi legaţi‑vă strâns de Allah, căci El este Stăpânul vostru! Ce minunat Stăpân şi ce minunat Ocrotitor!",
  "Fără îndoială că izbândesc şi sunt fericiţi[1] dreptcredincioşii,",
  "Care sunt smeriţi[1] în Rugăciunea lor",
  "Şi care rămân departe de vorbele deşarte",
  "Şi care fac Dania [Az‑Zakat]",
  "Şi care îşi păzesc castitatea[1]",
  "Afară de soaţele lor şi de aceea ce stăpânesc mâinile lor drepte[1], căci pentru aceasta nu sunt ei învinuiţi,[2]",
  "În vreme ce aceia care caută mai mult de atât, aceia sunt nelegiuiţi,",
  "Însă aceia care sunt cu grijă faţă de cele încredinţate şi faţă de făgăduinţa lor",
  "Şi cei care veghează la Rugăciunea lor[1],",
  "Aceia[1] sunt moştenitorii[2],",
  "Cei care vor moşteni Firdawsul, şi ei în el vor sălăşlui.",
  "Noi l‑am creat pe om[1] din apa aleasă [venită] din lut.",
  "Apoi l‑am făcut Noi o picătură într‑un loc sigur[1],",
  "Apoi am făcut din picătură un cheag[1] şi am făcut din cheag o bucată de carne şi am făcut din bucata de carne oase şi am îmbrăcat oasele cu carne. Apoi l‑am scos la iveală ca o altă făptură[2]. Binecuvântat fie Allah, Făcătorul, Cel Bun!",
  "După aceasta veţi fi voi morţi,",
  "Iar în Ziua Învierii veţi fi voi readuşi la viaţă[1].",
  "Deasupra voastră am făcut Noi şapte straturi[1]. Şi Noi nu suntem cu nebăgare de seamă faţă de făpturi[2].",
  "Şi Noi am pogorât apă din cer cu măsură[1]. Apoi Noi am făcut‑o să stea în pământ[2], cu toate că avem puterea să o facem să dispară.",
  "Şi Noi v‑am făcut vouă cu ajutorul ei grădini de curmali şi vii, în care voi aveţi roade multe şi din ele voi mâncaţi.",
  "Ca şi un pom ce creşte pe Muntele Sinai[1] şi care dă ulei şi hrană pentru cei care mănâncă,",
  "Iar în vite[1] aveţi voi o bună pildă, căci vă dăm vouă să beţi din ceea ce ele au în pântece[2] şi multe foloase aveţi de la ele[3] şi de la ele mâncaţi",
  "Şi pe ele[1] şi pe corăbii sunteţi purtaţi.",
  "Noi l‑am trimis pe Noe la neamul său şi el a zis: „O, neam al meu! Adoraţi‑L voi pe Allah! Voi nu aveţi altă divinitate în afară de El. Oare nu vă temeţi voi?”",
  "Şi au zis căpeteniile neamului său, care nu au crezut: „Acesta[1] nu este decât un om asemenea vouă, care voieşte să se ridice deasupra voastră. Dacă Allah ar fi voit[2], ar fi făcut să coboare[3] îngeri. Noi n‑am auzit aceasta[4] de la străbunii noştri din vechime!",
  "[Au zis unii dintre ei]: „Acesta nu este decât un bărbat posedat[1]. Deci aşteptaţi voi până la un timp![2]”",
  "Şi a zis el[1]: „Doamne! Ajută‑mă pe mine, fiindcă ei mă învinuiesc de minciună!”",
  "Şi i‑am revelat Noi: „Fă‑ţi arca sub ochii Noştri şi după revelaţia Noastră! Iar când va veni porunca Noastră[1] ş i v a c locoti c uptorul[2], atunci du pe ea[3] din fiecare [specie] câte o pereche[4] şi familia ta, afară de aceia asupra cărora s‑a rostit cuvântul[5]! Şi nu vorbi cu Mine pentru aceia care s‑au purtat cu nelegiuire, căci ei sunt înecaţi!",
  "Şi după ce te vei aşeza[1] tu şi cei care sunt cu tine pe corabie, atunci spune: „Mărire lui Allah care ne‑a izbăvit pe noi de neamul de nelegiuiţi!”",
  "Şi mai spune: „Doamne, alege pentru mine un loc de coborâre[1] binecuvântată, căci Tu eşti cel mai bun dintre coborâtori!”",
  "Întru aceasta[1] sunt semne[2], iar Noi suntem ispititori[3].",
  "Iar după ei am făcut Noi să se ivească mai apoi un alt neam[1].",
  "Şi le‑am trimis lor un trimis dintre ei, [pentru ca el să le spună]: „Adoraţi‑L pe Allah! Voi nu aveţi altă divinitate afară de El! Oare voi nu vă temeţi [de El]?”",
  "Însă au zis căpeteniile neamului său care nu au crezut şi au tăgăduit întâlnirea din Lumea de Apoi şi pe care Noi le‑am ţinut în belşug[1] în această lume: „Acesta nu este decât un om ca şi voi, care mănâncă ceea ce mâncaţi voi şi bea ce beţi voi,",
  "Iar de veţi da ascultare unui om asemenea vouă, atunci veţi fi pierduţi.",
  "Vă făgăduieşte el că după ce veţi fi ţărână şi oseminte veţi fi voi scoşi[1]!?",
  "Departe, departe este ceea ce vi se făgăduieşte[1]!",
  "Nu este decât viaţa noastră lumească; noi murim şi trăim şi nu vom fi niciodată înviaţi![1]",
  "El nu este decât un om care a născocit minciuna şi a pus‑o pe seama lui Allah şi noi nu credem în el!”",
  "A zis el[1]: „Doamne, ajută‑mă pe mine, căci ei mă socotesc mincinos!”",
  "A zis[1]: „Numai puţin şi vor ajunge ei să se căiască!”",
  "Şi i‑a cuprins pe ei strigătul[1], cu toată dreptatea, şi Noi i‑am făcut ca o spumă [purtată de un torent]. Aşadar, departe cu neamul de nelegiuiţi![2]",
  "Apoi, am creat Noi, în urma lor, alte neamuri.",
  "Nici o comunitate nu poate grăbi şi nici întârzia termenul său[1].",
  "Apoi am trimis Noi trimişii Noştri unul după altul. Şi de fiecare dată când trimisul venea la comunitatea lui, ei îl ţineau de mincinos. Şi Noi am făcut să urmeze unii după alţii[1] şi am făcut din ei poveşti pilduitoare.[3] D eci d eparte[4] cu un neam care nu crede!",
  "Apoi i‑am trimis Noi pe Moise şi pe fratele său Aaron, cu semnele Noastre[1] şi cu dovadă limpede,",
  "La Faraon şi la dregătorii lui, însă aceştia s‑au semeţit, căci erau un neam de trufaşi,[1]",
  "Şi au zis ei: „Să credem noi în doi oameni asemenea nouă, în vreme ce cei din neamul lor sunt înrobiţi la noi?”",
  "Şi i‑au socotit pe amândoi drept mincinoşi, şi au fost ei nimiciţi[1].",
  "Şi i‑am dăruit lui Moise Cartea[1] pentru ca ei să fie călăuziţi!",
  "Şi am făcut Noi din fiul Mariei şi din mama lui un semn[1] şi Noi le‑am dat lor doi [adăpost] pe o colină statornică[2] ş i c u i zvor[3].",
  "O, trimişilor![1] Mâncaţi din cele bune[2] şi împliniţi fapte bune! Eu sunt Bineştiutor a ceea ce săvârşiţi voi.",
  "Această comunitate,[1] a voastră, este o singură comunitate, iar Eu sunt Domnul vostru[2]. Deci fiţi cu frică de Mine[3]!",
  "Însă ei au rupt lucrul lor, [despărţindu‑se în] secte[1]; fiecare sectă bucurându‑se de ceea ce avea ea[2].",
  "Deci lasă‑i în rătăcirea lor până la un timp[1]!",
  "Oare socotesc ei că ceea ce Noi le dăruim din bunuri şi copii",
  "Sunt bunuri pe care Noi le dăm în grabă? Nu, ei nu pricep![1]",
  "Aceia care au teamă de Domnul lor",
  "Şi aceia care cred în versetele Domnului lor",
  "Şi aceia care nu‑I fac asociaţi Domnului lor",
  "Şi aceia care dau ce dau[1] cu inimile pline de frică [la gândul că] se vor întoarce la Domnul lor[2],",
  "Aceia se grăbesc către faptele bune şi ei se întrec în ele.",
  "Noi nu impunem unui suflet decât atât cât este puterea lui,[1] i ar Noi avem o c arte[2] ce rosteşte adevărul şi ei nu vor fi nedreptăţiţi.",
  "Însă inimile lor[1] sunt în rătăcire de la aceasta şi ei au alte fapte [rele] pe care le săvârşesc în afară de aceasta,",
  "Până ce Noi îi luăm cu chinul pe cei mai înstăriţi dintre ei şi atunci iată‑i pe ei cum strigă [implorând]!",
  "„Nu strigaţi astăzi [implorând], căci nu veţi fi ajutaţi din partea Noastră!",
  "Versetele Mele v‑au fost recitate vouă, însă voi v‑aţi întors pe călcâiele voastre[1],",
  "Semeţindu‑vă faţă de el[1], şi le‑aţi hulit când aţi stat la poveşti noaptea.”",
  "Nu cugetă ei la ceea ce este spus[1]? Şi oare le‑a venit lor ceea ce nu le‑a venit strămoşilor lor cei dintru început?",
  "Sau poate că ei nu‑l cunosc pe Trimisul lor şi de aceea se leapădă de el?",
  "Sau spun ei: „El este posedat!”[1] Ba el le‑a adus lor Adevărul, iar celor mai mulţi dintre ei nu le place adevărul!",
  "Şi dacă adevărul s‑ar potrivi cu poftele lor[1], s‑ar fi stricat cerurile şi pământul, precum şi toţi cei care se află în ele. Însă Noi le‑am adus pomenirea lor[2], dar ei de la pomenirea lor se întorc.",
  "Sau ceri tu de la ei o răsplată? Dar răsplata Domnului tău este mai bună, iar El este cel mai bun dintre îngrijitori.",
  "Tu doar îi chemi către o cale dreaptă,",
  "Iar aceia care nu cred în Viaţa de Apoi se abat de la această cale[1].",
  "Dacă Ne‑am fi îndurat de ei şi am fi îndepărtat răul de la ei, s‑ar fi îndârjit în nelegiuirea lor şi ar fi rătăcit [mai departe în ea].",
  "I‑am apucat Noi cu chin, însă ei nu s‑au supus Domnului lor şi nu s‑au rugat [Lui] cu umilinţă.",
  "Până ce, atunci când le vom deschide Noi poarta către un chin aspru, iată‑i pe ei acolo deznădăjduiţi!",
  "El este Cel care a creat pentru voi auzul, văzul şi inimile.[1] [Însă nici auzul, nici văzul, nici inimile lor nu le‑au fost de nici un folos]. Însă voi sunteţi atât de puţin mulţumitori[2]!",
  "El este Cel care v‑a răspândit pe voi pe pământ[1] ş i l a E l v eţi fi v oi a dunaţi[2].",
  "El este cel care dă viaţa[1] şi dă moarte şi la El se află schimbarea nopţii şi zilei[2]. Oare voi nu pricepeţi?",
  "Însă ei zic, asemenea cum au zis şi cei de mai înainte[1].",
  "Zic ei: „Oare după ce vom muri şi vom fi noi ţărână şi oseminte, vom mai fi noi aduşi la viaţă din nou?",
  "Ni s‑a făgăduit şi nouă şi părinţilor noştri, mai înainte, aceasta, însă acestea nu sunt decât legende[1] ale înaintaşilor!”",
  "Spune: „Cui îi aparţin pământul şi cei care se află pe el, dacă voi ştiţi?”",
  "Ei vor zice: „Lui Allah!” Spune: „Oare voi nu voiţi să luaţi aminte?”[1]",
  "Spune: „Şi cine este Stăpânul celor şapte ceruri şi Stăpânul Tronului sublim?”",
  "Ei vor zice: „[Ele sunt ale] lui Allah!“ Spune: „Şi oare voi nu vă temeţi?[1]”",
  "Spune: „În mâna cui se află stăpânirea tuturor lucrurilor şi cine apără[1] şi de cine nu există apărare,[2] dacă ştiţi?”",
  "Vor zice ei: „Ale lui Allah sunt!” Spune: „Şi cum se face că sunteţi voi fermecaţi?”[1]",
  "Noi le‑am adus lor Adevărul, însă ei sunt mincinoşi[1].",
  "Allah nu Şi‑a luat nici un copil şi nu este nici o divinitate alături de El. [Dacă ar fi fost mai multe divinităţi], fiecare divinitate s‑ar fi dus împreună cu ceea ce a creat şi unii dintre ei ar fi încercat să fie deasupra celorlalţi. Mărire lui Allah care este mai presus de tot ceea ce vorbesc ei[1]”",
  "[El este] Cunoscătorul tuturor celor nevăzute şi văzute! Şi El este mai presus de faptul că îi fac Lui asociaţi!",
  "Spune: „Doamne, dacă Tu mă laşi să văd ceea ce le este lor făgăduit[1],",
  "Atunci nu mă aşeza, Doamne, întru neamul celor nelegiuiţi!”",
  "Noi avem puterea să‑ţi arătăm ceea ce le făgăduim[1].",
  "Respinge răul cu ceva care este mai bun![1] Noi ştim prea bine ceea ce vorbesc ei!",
  "Şi spune: „Doamne, eu caut scăpare la Tine împotriva ispitelor şeitanilor",
  "Şi eu caut scăpare la Tine, Doamne, pentru ca ei să nu se apropie de mine!”",
  "Abia când vine moartea la unul dintre ei, zice el: „Doamne, adu‑mă pe mine înapoi[1],",
  "Pentru ca eu să fac bine, în cele pe care le‑am lăsat!” „Nicidecum!”[1] Acesta este un cuvânt pe care el îl va rosti.[2] Iar în urma lor[3] este o despărţire,[4] până în Ziua când vor fi sculaţi [din morţi].",
  "Iar când se va sufla în trâmbiţă, nu vor mai fi înrudiri între ei în Ziua aceea, nici nu se vor întreba întreolaltă.",
  "Aceia ale căror balanţe vor atârna mai greu[1], aceia vor fi cei fericiţi,",
  "Iar aceia ale căror balanţe vor atârna mai uşor[1], aceia sunt cei care şi‑au pierdut sufletele lor şi ei în Gheena vor avea sălaş veşnic.",
  "Focul va arde feţele lor şi buzele lor vor fi schimonosite.",
  "„Oare nu vi s‑au recitat vouă versetele Mele, iar voi le‑aţi luat drept minciună?”",
  "Ei vor zice: „Doamne, rătăcirea noastră ne‑a învins şi noi am fost un neam de oameni rătăciţi!",
  "Doamne, scoate‑ne pe noi din el! Şi dacă iarăşi ne vom întoarce, suntem noi nelegiuiţi!”[1]",
  "El zice: „Rămâneţi în el umiliţi şi nu mai vorbiţi cu Mine!”[1]",
  "[Pentru că au fost] o parte dintre robii Mei[1] care au zis: „Doamne, noi am crezut! Deci iartă‑ne şi îndură‑Te de noi, căci Tu eşti cel mai bun dintre cei îndurători!”,",
  "Însă voi i‑aţi batjocorit, până aţi uitat pomenirea Mea, şi voi râdeaţi de ei.",
  "Astăzi, eu îi răsplătesc pentru că ei au fost statornici, astfel încât ei să fie cei care izbândesc.",
  "El[1] va zice: „Câţi ani aţi rămas voi pe pământ?”",
  "Vor răspunde ei: „Am rămas o zi sau doar o parte dintr‑o zi. Întreabă‑i pe cei care ţin numărul!”",
  "El va zice: „Nu aţi rămas voi decât puţin [timp]! Măcar dacă aţi şti voi!",
  "Oare credeţi că v‑am creat pe voi fără rost[1] şi că nu vă veţi întoarce la Noi?[2]”",
  "Preaînalt este Allah, Stăpânul adevărat! Nu există altă divinitate în afară de El, Stăpânul Tronului sublim!",
  "Şi cel ce cheamă alături de Allah un alt dumnezeu, fără să aibă dovadă despre el, acela va da socoteală Domnului său. Iar necredincioşii nu vor izbândi!”[1]",
  "Şi spune: „Doamne, iartă şi fii îndurător, căci Tu eşti Cel mai bun dintre cei îndurători![1]”",
  "O sură[1] pe care Noi am trimis‑o şi pe care Noi am impus‑o[2] şi în care Noi am trimis versete limpezi pentru ca voi să luaţi aminte.",
  "Pe cea care preacurveşte şi pe cel care preacurveşte biciuiţi‑i pe fiecare cu câte o sută de lovituri[1]. Şi să nu vă apuce mila de ei în împlinirea legii lui Allah, dacă voi credeţi în Allah şi în Ziua de Apoi! Şi un grup de dreptcredincioşi să fie martori la pedepsirea lor!",
  "Cel care preacurveşte nu se însoară decât cu o femeie care preacurveşte sau cu o păgână, iar pe muierea care preacurveşte nu o ia de nevastă decât un bărbat care preacurveşte sau un păgân. Acest lucru le este oprit dreptcredincioşilor.[1]",
  "Pe aceia care defăimează muieri cinstite şi apoi nu aduc patru martori, biciuiţi‑i cu optzeci de lovituri şi nu mai primiţi mărturie de la ei niciodată, căci ei sunt nelegiuiţi,",
  "Afară de aceia care pe urmă se căiesc şi se îndreaptă, căci Allah este Iertător, Îndurător [Ghafur, Rahim]!",
  "Aceia care le defăimează pe soţiile lor[1] şi nu au martori afară de ei înşişi, fiecare dintre ei trebuie să facă patru mărturii [cu jurământ] pe Allah că el este dintre cei care spun adevărul",
  "Şi o a cincea [mărturie cu jurământ] ca blestemul lui Allah să cadă asupra lui, dacă el este dintre cei care mint.",
  "Însă osânda[1] va fi îndepărtată de la ea, dacă ea face patru mărturii [cu jurământ] pe Allah că el este dintre cei care mint",
  "Şi o a cincea [mărturie cu jurământ] ca mânia lui Allah să se abată asupra ei, dacă el[1] este dintre cei care spun adevărul.[2]",
  "Şi dacă nu ar fi graţia lui Allah asupra voastră şi îndurarea Lui şi [faptul] că Allah este Iertător [şi] Înţelept [Tawwab, Hakim]![1]",
  "Cei care au venit cu minciuna[1] sunt un grup dintre voi. Nu o socotiţi a fi un rău pentru voi, ci mai degrabă ea este un bine pentru voi![2] Fiecare om dintre ei are păcatul ce şi l‑a agonisit, iar aceluia căruia îi revine cea mai mare parte din ea va avea parte de mare chin.",
  "De ce, atunci când aţi auzit‑o [această calomnie], nu au avut credincioşii şi credincioasele o bănuială bună în sinea lor şi de ce nu au zis „Aceasta este o minciună învederată”?",
  "De ce nu au adus ei întru aceasta patru martori[1]? Iar dacă nu au adus ei martori, înseamnă că aceştia sunt la Allah mincinoşi.",
  "Şi de n‑ar fi graţia lui Allah asupra voastră şi îndurarea Lui, atât în această lume, cât şi în Lumea de Apoi, v‑ar fi ajuns pe voi un chin mare pentru ceea ce aţi vorbit voi,",
  "Căci l‑aţi rostit cu limbile voastre şi aţi spus cu gurile voastre lucrul despre care nu aveţi nici o ştiinţă şi l‑aţi ţinut drept [lucru] uşor, când – de fapt – el este la Allah [un lucru] greu.",
  "Şi de ce, când aţi auzit‑o, n‑aţi zis voi: „Nu se cuvine să vorbim despre aceasta! Mărire Ţie! Aceasta este o mare clevetire![1]",
  "Allah vă îndeamnă să nu vă mai întoarceţi la una ca asta niciodată, dacă sunteţi dreptcredincioşi.",
  "Şi Allah vă desluşeşte vouă versetele, iar Allah este Bineştiutor [şi] Înţelept [‘Alim, Hakim].",
  "Aceia care vor ca printre dreptcredincioşi să se răspândească ticăloşia vor avea parte de osândă dureroasă atât în această lume, cât şi în Lumea de Apoi. Allah ştie, în vreme ce voi nu ştiţi.",
  "Şi de n‑ar fi graţia lui Allah asupra voastră şi mila Lui şi [faptul] că Allah este Cel cu milă, Îndurător [Ra’uf, Rahim], [voi aţi fi aspru pedepsiţi].",
  "O, voi cei care credeţi! Nu urmaţi paşii lui Şeitan! Aceluia care urmează paşii lui Şeitan el îi porunceşte ticăloşia şi lucrul oprit. Şi de nu ar fi graţia lui Allah asupra voastră şi mila Sa, nici unul dintre voi nu ar fi curat nicicând[1]. Însă Allah curăţeşte pe cine voieşte El. Iar Allah este Cel care Aude Totul [şi] Bineştiutor [Sami’, ‘Alim].",
  "Să nu jure cei înzestraţi cu belşug şi cu bogăţie dintre voi că ei nu vor mai da [nimic] rudelor, sărmanilor şi celor care purced pe calea lui Allah! Ci să ierte şi să miluiască[1]. Oare nu voiţi voi ca Allah să vă ierte vouă? Iar Allah este Iertător, Îndurător[2] [Ghafur, Rahim].",
  "Aceia care defăimează femei evlavioase, preacurate şi dreptcredincioase vor fi blestemaţi atât în această viaţă, cât şi în Viaţa de Apoi şi vor avea parte de chin mare.",
  "Într‑o zi, limbile, mâinile şi picioarele lor vor face mărturie împotriva lor pentru ceea ce ei au săvârşit.",
  "În Ziua aceea[1], Allah îi va răsplăti după cuviinţă cu răsplata lor cea dreaptă şi vor şti ei că Allah este Adevărul cel limpede [Al‑Haqq].",
  "[Femeile] cele rele sunt pentru [bărbaţii] cei răi, iar cei răi sunt pentru cele rele, după cum [femeile] cele bune sunt pentru [bărbaţii] cei buni, iar cei buni sunt pentru cele bune. Aceia vor fi nevinovaţi[1] cu privire la ceea ce spun alţii despre ei. Ei au iertare şi câştig ales[2]!",
  "O, voi cei care credeţi! Nu intraţi în alte case afară de casele voastre, înainte de a cere îngăduinţa şi a‑i saluta pe sălăşluitorii lor! Aceasta este mai bine pentru voi[1]. Poate că voi veţi lua aminte!",
  "Iar dacă nu găsiţi pe nimeni în ele, nu intraţi până ce nu vi se îngăduie vouă! Iar dacă vi se spune vouă „Întoarceţi‑vă!”, atunci întoarceţi‑vă! Aceasta este mai curat pentru voi, iar Allah este Bineştiutor [‘Alim] a ceea ce faceţi voi.",
  "Nu este nici un păcat dacă intraţi[1] în case nelocuite[2], în care se află un bine pentru voi[3]. Iar Allah ştie atât ceea ce faceţi voi pe faţă, cât şi ceea ce ţineţi voi ascuns[4].",
  "Spune dreptcredincioşilor să‑şi plece privirile lor[1] şi să‑şi păzească pudoarea lor[2]! Aceasta este mai curat pentru ei. Allah, doară, este Bineştiutor [Khabir] a ceea ce fac ei.[3]",
  "Şi spune dreptcredincioaselor să‑şi plece privirile lor şi să‑şi păzească pudoarea lor, să nu‑şi arate gătelile[1] lor, afară de ceea ce este pe dinafară[2], şi să‑şi coboare vălurile peste piepturile lor![3] Şi să nu‑şi arate frumuseţea lor decât înaintea soţilor, sau a părinţilor lor, sau a părinţilor soţilor lor, sau a fiilor lor, sau a fiilor soţilor lor, sau a fraţilor lor, sau a fiilor fraţilor lor, sau a fiilor surorilor lor, sau a muierilor lor[4], sau a acelora pe care le stăpânesc mâinile lor drepte[4], sau a slujitorilor dintre bărbaţi, care nu mai au dorinţă, sau a copiilor mici care nu ştiu ce este goliciunea femeilor. Şi să nu lovească cu picioarele lor, astfel încât să se afle ce podoabe ascund ele! Şi căiţi‑vă cu toţii, o, voi dreptcredincioşilor, faţă de Allah, pentru ca voi să izbândiţi!",
  "Căsătoriţi‑i pe cei care sunt singuri[1] dintre voi, precum şi pe cei virtuoşi dintre robii şi roabele voastre! Dacă ei sunt săraci, Allah îi va face bogaţi prin mare mila Sa, căci Allah este Cel cu Har Nemărginit [şi] Bineştiutor [Wasi’, ‘Alim].",
  "Iar aceia care nu află [cele de trebuinţă] pentru căsătorie să caute să trăiască în curăţie până ce Allah îi va îmbogăţi pe ei din mare mila Sa. Cu aceia dintre cei pe care îi stăpânesc mâinile voastre drepte[1] care caută un contract [de eliberare din sclavie] încheiaţi voi acest contract,[2] dacă voi ştiţi că ei sunt buni, şi dăruiţi‑le lor din bunurile lui Allah pe care El vi le‑a dat vouă! Şi nu le siliţi pe sclavele voastre la curvie,[3] dacă ele vor să rămână curate, căutând voi un profit trecător în această viaţă lumească! Iar dacă cineva le sileşte, Allah – chiar şi după silirea lor – este Iertător, Îndurător [Ghafur, Rahim].",
  "V‑am trimis Noi vouă versete limpezitoare şi pildă de la cei care s‑au petrecut mai înainte de voi şi îndemn pentru cei care au frică [de Allah].",
  "Allah este lumina cerurilor şi a pământului. Lumina Lui seamănă cu o firidă în care se află o lampă. Lampa este într‑un vas de cristal, iar acesta pare a fi o stea scânteietoare. Ea se aprinde de la un pom binecuvântat, un măslin, nici de răsărit, nici de apus,[1] al cărui ulei aproape că luminează fără să‑l fi atins focul[2]. Lumină peste lumină! Allah călăuzeşte către lumina Sa pe cine voieşte El şi Allah dă oamenilor pilde.[3] Iar Allah le ştie pe toate.",
  "[Aprinsă este ca o lumină] în case care a îngăduit Allah să fie înălţate[1] şi în care este pomenit numele Său. În ele Îi aduc Lui laudă dimineaţa şi seara",
  "Bărbaţi pe care nici negoţul, nici marfa nu‑i împiedică de la pomenirea lui Allah, de la împlinirea Rugăciunii [As‑Salat] şi de la achitarea Daniei [Az‑Zakat], care se tem de o Zi când inimile şi privirile vor fi tulburate[1].",
  "[Ei fac astfel] pentru ca Allah să le răsplătească faptele cele mai frumoase pe care le‑au săvârşit şi să le adauge şi din harul Său, căci Allah îi dăruieşte fără socoteală[1] aceluia care voieşte El.",
  "Cât despre faptele acelora care nu cred, ele sunt ca o nălucire într‑un pustiu întins, pe care cel însetat îl ia drept apă, dar când ajunge la el, nu găseşte nimic. Însă el Îl găseşte acolo pe Allah[1], care îi va plăti întreaga lui socoteală căci Allah este grabnic la socoteală.",
  "Sau [ele sunt] ca întunecimile dintr‑o mare adâncă, fără fund, pe care o învăluie valurile, iar peste ele alte valuri şi deasupra lor norii. Întunecimi unele deasupra altora. Dacă [cineva] scoate mâna, aproape că nici nu o vede. Iar acela căruia Allah nu‑i dă lumină nu va avea nici o lumină.",
  "N‑ai văzut tu că pe Allah îl preamăresc cei din ceruri şi de pre pământ, ca şi păsările care‑şi întind aripile? Fiecare ştie rugăciunea sa[1] şi lauda sa. Iar Allah este Bineştiutor [‘Alim] a ceea ce fac ei.",
  "A lui Allah este împărăţia cerurilor şi a pământului şi la Allah este întoarcerea.",
  "Nu ai văzut tu că Allah mână norii[1], apoi îi împreună pe ei, apoi îi face grămadă şi apoi vezi tu ploaia ivindu‑se din ei? Şi El face să coboare din cer, din munţii lui[2], grindină şi loveşte cu ea pe cine voieşte El şi o îndepărtează de la cine voieşte El. Iar scăpărarea fulgerului Său aproape că răpeşte vederea.",
  "Allah face să se schimbe noaptea şi ziua şi întru aceasta este o pildă pentru cei care văd.",
  "Allah a creat toate vietăţile din apă[1] şi u nele d intre e le m erg p e b urtă[2], altele merg pe două picioare şi altele merg pe patru [picioare]. Allah creează ceea ce voieşte El şi Allah este cu putere peste toate.",
  "Noi am pogorât versete desluşite şi Allah călăuzeşte pe cine voieşte El pe o cale dreaptă.",
  "Ei spun[1]: „Noi credem în Allah şi în Trimis şi ne supunem”. Apoi se întoarce o parte dintre ei, după aceasta[2], şi aceştia nu sunt credincioşi.",
  "Iar când sunt chemaţi la Allah[1] şi la Trimisul Său[2] pentru a judeca între ei, iată că o parte dintre ei se îndepărtează[3].",
  "Iar de ar avea ei dreptatea de partea lor, ar veni spre El[1] supuşi.",
  "Oare în inimile lor este o boală, sau se îndoiesc ei, sau se tem că Allah şi Trimisul Său vor fi nedrepţi cu ei? Ba nu! Aceştia sunt nelegiuiţi!",
  "Singurele vorbe ale dreptcredincioşilor, atunci când ei sunt chemaţi la Allah şi la Trimisul Său pentru a judeca între ei, sunt că ei trebuie să zică: „Am auzit şi ne‑am supus!” Aceştia vor fi cei care izbândesc.",
  "Cei care se supun lui Allah şi Trimisului Său, se tem de Allah şi sunt cu frică de El, aceia vor fi izbânditori.",
  "Ei[1] jură pe Allah cu jurăminte grele că, dacă le vei porunci[2], vor ieşi[3]. Spune: „Nu juraţi! Supunerea este mai potrivită! Allah este Bineştiutor [Khabir] a ceea ce faceţi voi!”",
  "Spune: „Supuneţi‑vă lui Allah şi supuneţi‑vă Trimisului Său!” Dacă ei se întorc[1], el răspunde doar pentru cele cu care a fost însărcinat[2], iar vouă vă revine răspunderea pentru cele cu care aţi fost însărcinaţi[3]. Iar de vă veţi supune lui, veţi fi călăuziţi. Şi nu‑i revine Trimisului decât transmiterea limpede [a mesajului].",
  "Allah le‑a făgăduit acelora dintre voi care au crezut şi au săvârşit fapte bune să‑i facă pe ei stăpâni pe pământ, aşa cum i‑a făcut stăpâni şi pe cei de dinaintea lor,[1] şi să dea forţă religiei lor, pe care El a acceptat‑o pentru ei şi să le schimbe teama lor cu siguranţa. „Pentru că ei Mă adoră pe Mine şi nu‑Mi fac Mie ca asociaţi nimic!” Şi aceia care vor mai fi necredincioşi după aceasta[2], aceia sunt nelegiuiţi.",
  "Împliniţi Rugăciunea [As‑Salat], achitaţi Dania [Az‑Zakat] şi supuneţi‑vă Trimisului; poate că voi veţi avea parte de îndurare!",
  "Să nu socoteşti tu că aceia care nu cred vor fi în stare să scape de pedeapsa lui Allah, pe pământ! Sălaşul lor va fi Focul. Şi ce rea soartă [vor avea ei]!",
  "O, voi cei care credeţi! Să vă ceară îngăduinţă [să intre] cei pe care îi stăpânesc mâinile voastre drepte[1], precum şi aceia dintre voi care nu au ajuns vârstnicia, de trei ori: înainte de Rugăciunea [As‑Salat] din zori, când vă scoateţi veşmintele voastre la amiază şi după Rugăciunea [As‑Salat] de seară – cele trei momente când vă dezbrăcaţi. În afară de acestea, nu este nici un păcat nici pentru voi, nici pentru ei de a pleca şi de a veni unii la alţii. Astfel vă tâlcuieşte Allah versetele Sale, iar Allah este Bineştiutor [şi] Înţelept [‘Alim, Hakim].",
  "Dar când au ajuns copiii voştri la vârstnicie, să ceară îngăduinţă, aşa cum au cerut cei de dinaintea lor[1]. Astfel vă tâlcuieşte Allah versetele Sale, iar Allah este Bineştiutor [şi] Înţelept [‘Alim, Hakim].",
  "Cât despre muierile ajunse de bătrâneţe[1], care nu mai nădăjduiesc la căsătorie, nu este nici un păcat dacă ele îşi scot vălurile, însă fără a dori să‑şi arate podoabele[2]. Dar dacă se reţin e şi mai bine pentru ele. Şi Allah este Cel care Aude Totul [şi] Bineştiutor [Sami’, ‘Alim].",
  "Nu este nici un păcat pentru cel orb, nu este păcat nici pentru cel şchiop, nu este păcat nici pentru cel bolnav şi nici pentru voi dacă mâncaţi în casele voastre, sau în casele părinţilor voştri, sau în casele mamelor voastre, sau în casele fraţilor voştri, sau în casele surorilor voastre, sau în casele unchilor voştri dinspre tată, sau în casele mătuşilor voastre dinspre tată, sau în casele unchilor voştri dinspre mamă, sau în casele mătuşilor voastre dinspre mamă, sau în acelea de la care aveţi chei, sau a prietenului vostru.[1] Nu este păcat să mâncaţi fie împreună, fie separat. Iar când intraţi în case, salutaţi vă unii pe alţii cu un salut binecuvântat şi bun de la Allah! Astfel vă tâlcuieşte Allah versetele, pentru ca voi să pricepeţi.",
  "Dreptcredincioşii [adevăraţi] sunt aceia care cred în Allah şi în Trimisul Său, iar dacă sunt împreună cu el pentru o treabă ce este a tuturor[1], nu pleacă înainte de a‑i cere lui îngăduinţă. Aceia care‑ţi cer îngăduinţă, aceia sunt cei care cred în Allah şi în Trimisul Său. Iar dacă‑ţi cer îngăduinţă pentru vreo treabă de‑a lor,[2] îngăduie cui voieşti dintre ei şi roagă de iertare, pentru ei pe Allah, căci Allah este Iertător, Îndurător [Ghafur, Rahim]!",
  "Nu faceţi chemarea Trimisului între voi ca pe o chemare a unuia dintre voi către altul! Allah îi cunoaşte pe aceia dintre voi care se furişează, căutând adăpost [la alţii][1]. Aceia care fug de porunca Sa[2], să se ferească să nu‑i lovească pe ei o nenorocire sau să nu‑i lovească pe ei o osândă dureroasă!",
  "Ale lui Allah sunt cele din ceruri şi de pre pământ. El ştie bine starea în care sunteţi voi. Iar în Ziua când ei vor fi aduşi la El, îi va înştiinţa pe ei, despre cele pe care le‑au săvârşit, căci Allah le ştie pe toate.",
  "Binecuvântat este Acela care a trimis Îndreptarul [Al‑Furqan](1) robului Său[1], pentru ca el să fie o prevenire pentru toate lumile,",
  "Acela căruia Îi aparţine împărăţia cerurilor şi a pământului, care nu Şi‑a atribuit copil şi nu are asociat la împărăţie şi a creat toate lucrurile şi le‑a orânduit cu bună rânduială.",
  "Ei au luat în locul Lui dumnezei care nu creează nimic, ci care sunt creaţi[1], care nu‑şi pot aduce lor înşişi nici rău şi nici folos, care nu au putere asupra morţii, nici asupra vieţii şi a învierii.",
  "Cei care nu cred[1] zic: „Aceasta[2] nu este decât o minciună pe care el[3] a născocit‑o şi în care l‑a ajutat şi un alt neam[4].” Însă ei aduc nedreptate şi minciună.",
  "Şi zic ei: „Legende ale înaintaşilor[1] sunt cele pe care le‑au fost scrise şi ele îi sunt dictate lui dimineaţa şi seara[2]”",
  "Spune[1]: „L‑a pogorât Acela care ştie taina[2] din ceruri şi de pre pământ. El este Iertător, Îndurător [Ghafur, Rahim]”.",
  "Şi zic ei: „Ce este cu acest Trimis, care mănâncă bucate[1] şi merge prin târguri[2]?! De ce nu este trimis la el un înger care să fie împreună cu el ca prevenitor?!",
  "Sau să i se arunce lui o comoară[1] sau să aibă el o grădină din care să mănânce!” Şi cei nelegiuiţi zic: „Voi nu urmaţi decât un bărbat fermecat[2]!”",
  "Priveşte cum îţi dau ei pilde![1] Şi de aceea ei sunt rătăciţi şi nu vor mai putea să afle drumul.",
  "Binecuvântat este Acela care, dacă voieşte, îţi dăruieşte ţie [lucruri] mai bune decât acesta: grădini pe sub care curg pâraie şi‑ţi va da şi palate.",
  "Ei au socotit Ceasul[1] drept minciună, însă Noi am pregătit vâlvătăile[2] pentru cei care tăgăduiesc Ceasul.",
  "Dacă li se arată[1] d intr‑un loc depărtat, e i le aud f uria[2] şi trosnetul.",
  "Şi când vor fi ei aruncaţi într‑un loc îngust din el, legaţi la un loc, vor chema atunci pieirea lor[1].",
  "„Astăzi nu vă rugaţi voi pentru o singură pieire, ci rugaţi‑vă pentru mai multe pieiri!”[1]",
  "Spune: „Oare aceasta[1] este mai bine sau Grădina veşniciei care le‑a fost făgăduită celor cu frică[2]? Aceasta le va fi răsplată şi loc de sosire [necurmat]”.",
  "Ei vor avea în ea ceea ce doresc şi veşnic vor sălăşlui acolo. Aceasta este o promisiune care este cerută Domnului tău.[1]",
  "Şi în Ziua în care îi va aduna împreună cu aceia care adoră pe altcineva în locul lui Allah, le va zice:[1] „Voi i‑aţi dus în rătăcire pe robii Mei aceştia ori ei au pierdut singuri drumul?”",
  "Ei vor zice[1]: „Mărire Ţie! Nu se cade să luăm noi alţi aliaţi[2] afară de Tine, însă Tu le‑ai dat lor şi părinţilor lor atâtea plăceri[3] î ncât ei au u itat de pomenire[4] şi au devenit ei un neam pierdut”.",
  "Vă socotesc ei mincinoşi[1] [şi acum] pentru ceea ce spuneţi. Şi nu veţi fi voi în stare nici de scăpare[2], nici de ajutor[3]. Iar aceluia dintre voi care nelegiuieşte îi vom da Noi să guste chin mare„.",
  "Şi Noi nu am trimis mai înainte de tine decât trimişi care au mâncat bucate şi au umblat prin pieţe. Şi Noi v‑am făcut pe unii dintre voi încercare pentru alţii, [ca să vedem] dacă veţi fi voi statornici. Iar Domnul tău este Cel care Vede.",
  "Aceia care nu nădăjduiesc în întâlnirea cu Noi[1] zic: „Dacă ni s‑ar trimite nouă îngeri sau dacă L‑am putea vedea pe Domnul nostru!… Însă ei sunt prea trufaşi şi se poartă cu semeţie mare.",
  "Iar în Ziua când îi vor vedea pe îngeri[1], nu va fi veste bună atunci pentru nelegiuiţi şi vor zice [îngerii]: „Este o barieră impusă [vouă tuturor]!”[2]",
  "Şi vom veni la faptele pe care ei le‑au făcut[1] şi le vom preschimba pe ele în ţărână risipită.",
  "Oaspeţii Raiului vor fi în Ziua aceea într‑un loc mai bun[1] şi într‑un loc de odihnă mai frumos.",
  "În Ziua aceea cerul se va despica şi se vor ivi nori şi vor fi pogorâţi îngerii în cete.[1]",
  "În Ziua aceea stăpânirea cea adevărată va fi a Celui Milostiv şi va fi ea o zi grea pentru necredincioşi.",
  "În Ziua aceea îşi va muşca nelegiuitul mâinile[1] şi va zice: „Ce bine ar fi fost, dacă aş fi urmat calea cu Trimisul.[2]",
  "Vai mie! Ce bine ar fi fost dacă nu l‑aş fi luat pe cutare[1] ca prieten!…",
  "El m‑a dus pe mine în rătăcire de la îndemnare[1] după care ea a venit la mine”. Şeitan este hain cu omul, [după ce l‑a ispitit][2].",
  "Şi Trimisul zice: „Doamne, neamul meu a luat Coranul [drept un lucru] părăsit![1]”",
  "Astfel i‑am dat Noi fiecărui profet un duşman dintre nelegiuiţi. Însă Domnul tău îţi este de ajuns ca ocârmuitor şi ca ajutor.",
  "Şi zic aceia care nu cred: „De ce nu i‑a fost trimis Coranul dintr‑o singură dată?” Aşa a fost[1] pentru ca Noi să întărim cu el inima ta şi Noi l‑am recitat treptat şi cu grijă.[2]",
  "Şi ei nu‑ţi vor aduce nici o pildă, fără ca noi să venim cu Adevărul şi cu o tâlcuire mai frumoasă.",
  "Aceia care vor fi târâţi pe feţele lor[1] către Gheena, aceia au locul cel mai rău şi ei sunt rătăciţi de la drum.",
  "I‑am dat Noi lui Moise Cartea şi i l‑am făcut pe fratele său Aaron sfetnic.",
  "Şi am zis: „Mergeţi voi doi la neamul celor care au ţinut semnele Noastre de minciuni![1]” Şi i‑am nimicit pe ei cu desăvârşire[2].",
  "Şi pe cei din neamul lui Noe care i‑au socotit pe trimişi mincinoşi i‑am înecat Noi şi i‑am făcut pe ei un semn pentru oameni[1]. Şi Noi am pregătit pentru cei nelegiuiţi osândă dureroasă.",
  "Şi Neamurile ’Ad şi Thamud şi pe oamenii din Ar‑Rass[1] şi multe alte neamuri între acestea!…",
  "La toţi le‑am dat noi pilde şi pe toţi i‑am nimicit cu desăvârşire!…",
  "Au trecut ei pe lângă cetatea peste care a căzut ploaia nenorocirii[1]. Oare nu au văzut‑o ei?[2] Î nsă e i n u n ădăjduiesc î n Î nviere[3].",
  "Iar când te văd, nu te iau ei decât în derâdere: „Acesta este cel pe care l‑a trimis Allah ca Mesager?",
  "Puţin a lipsit să ne ducă pe noi în rătăcire[1] d e l a z eii n oştri[2], dacă noi nu ne‑am fi ţinut de ei cu statornicie! Însă ei vor şti, când vor vedea chinul, cine este mai rătăcit de la drum.",
  "Nu‑l vezi pe acela care şi‑a luat pofta lui drept divinitate pentru el? Tu vrei să fii chezaş pentru el?[1]",
  "Sau crezi tu că cei mai mulţi dintre ei aud sau pricep? Ei nu sunt decât asemenea vitelor, ba ei sunt chiar şi mai rătăciţi de la drum!",
  "Nu L‑ai văzut pe Domnul tău cum a întins umbra? Şi de ar fi voit El, ar fi lăsat‑o nemişcată. Apoi am făcut soarele dovadă pentru ea.",
  "Apoi o tragem către Noi uşor.",
  "El este Cel care v‑a făcut noaptea ca veşmânt[1] şi somnul spre odihnă şi v‑a făcut ziua ca o înviere[2].",
  "Şi El este Acela care trimite vântul ca bună vestire înaintea îndurării Sale[1]. Şi noi trimitem din cer apă curăţitoare,",
  "Ca să înviem cu ea un ţinut mort[1] şi să dăm să bea din ea celor pe care le‑am creat – vite şi oameni în număr mare.",
  "Noi am răspândit‑o printre ei,[1] pentru ca ei să‑şi aducă aminte [de Noi], însă cei mai mulţi oameni au ales să nu fie altfel, decât nerecunoscători.",
  "Însă dacă Noi am fi voit, am fi trimis în fiecare cetate câte un prevenitor[1].",
  "Nu da ascultare necredincioşilor şi luptă împotriva lor cu el[1], în luptă neslăbită!",
  "El este Cel care a lăsat să curgă liber cele două mări[1] – aceasta plăcută şi dulce şi aceasta sărată şi amară – şi a făcut între ele un perete şi un baraj de netrecut[2].",
  "El este Cel care i‑a creat pe oameni din apă şi i‑a legat prin obârşie şi prin căsătorie. Iar Domnul tău este Atotputernic [Qadir].",
  "Ei adoră în afară de Allah ceea ce nu le este nici spre folos şi nici nu le strică. Şi cel necredincios este un ajutor[1] împotriva Domnului său.",
  "Şi Noi nu te‑am trimis decât ca binevestitor şi ca prevenitor.",
  "Spune: „Eu nu vă cer o răsplată pentru el[1], ci numai acela care voieşte să ia o cale către Domnul său.[2]”",
  "Şi încrede‑te în Cel Veşnic Viu,[1] care nu moare niciodată, şi înalţă‑I Lui laudă! El este Bineştiutor al păcatelor robilor Săi.",
  "El este Cel care a creat cerurile şi pământul şi ceea ce este între ele în şase zile, iar apoi s‑a aşezat pe Tron, Cel Milostiv. Întreabă despre aceasta pe cineva bine ştiutor.",
  "Şi dacă li se zice lor „Prosternaţi‑vă dinaintea Celui Milostiv”, ei răspund: „Şi ce este Cel Milostiv? Să ne prosternăm noi la ceea ce ne porunceşti tu?” Şi aceasta sporeşte nesuferirea[1] lor.[2]",
  "Binecuvântat este Cel ce a făcut zodii[1] în cer şi a făcut în el o candelă[2] şi o Lună luminoasă!",
  "Şi El este Cel care a făcut ca noaptea şi ziua să urmeze una după alta, pentru acela care voieşte să ia aminte[1] sau voieşte să‑şi arate mulţumirea.",
  "Robii Celui Milostiv sunt aceia care merg pe pământ cu smerenie, iar atunci când cei neştiutori le vorbesc lor, ei le răspund: „Pace!”[1]",
  "Aceia care petrec noaptea prosternându‑se şi în picioare [rugându‑se] dinaintea Domnului lor;",
  "Aceia care spun: „Doamne, ţine departe de noi chinul Gheenei, căci chinul ei este pieire veşnică” –",
  "Ce locuinţă rea şi ce rău loc de şedere este ea! –",
  "Aceia care, când cheltuiesc, nu sunt nici risipitori nici zgârciţi, ci fac aceasta cu măsură",
  "Şi aceia care nu cheamă un alt dumnezeu împreună cu Allah[1] şi nu ucid sufletul pe care l‑a oprit Allah, decât pe drept, şi aceia care nu preacurvesc – căci acela care face aceasta va afla pedeapsa[2]",
  "Şi va fi îndoit chinul lui în Ziua Învierii şi în veci va rămâne în ea dispreţuit –,",
  "Afară de acela care se căieşte, crede şi săvârşeşte fapte bune; acestora le va schimba Allah faptele rele cu fapte bune, căci Allah este Iertător, Îndurător [Ghafur, Rahim][1];",
  "Iar acela care se căieşte şi săvârşeşte fapte bune se întoarce la Allah ispăşit.",
  "Aceia care nu fac mărturie mincinoasă şi dacă trec pe lângă clevetiri, trec cu vrednicie;",
  "Şi aceia care atunci când le sunt pomenite semnele Domnului lor, nu se apleacă asupra lor surzi şi orbi[1];",
  "Şi aceia care zic: „Doamne, dă‑ne nouă de la soaţele noastre şi de la vlăstarele noastre mângâiere[1] pentru ochi şi fă din noi călăuză[2] pentru cei evlavioşi!”;",
  "Aceia sunt cei care vor avea drept răsplată cel mai înalt loc [din Paradis] pentru că au fost statornici şi vor fi întâmpinaţi în el cu salut şi cu pace[1]",
  "Şi în el vor rămâne veşnic. Ce frumoasă locuinţă şi ce frumos loc de şedere!",
  "Spune: „Nu se sinchiseşte de voi Domnul meu, dacă voi nu vă rugaţi Lui! Însă voi aţi socotit mincinoasă [religia Sa][1] şi [pedeapsa voastră] va fi nesfârşită!”.",
  "Ta’, Sin, Mim[1]",
  "Acestea sunt versetele Cărţii[1] celei limpezi.",
  "Poate că tu te sfârşeşti de mâhnire, pentru că ei nu sunt credincioşi,",
  "Dar de am voi, am face Noi să coboare din cer peste ei un semn[1] şi atunci ar rămâne gâturile lor [îndoite] de umilinţă.",
  "Şi nu le vine lor nici o îndemnare nouă[1] de la Cel Milostiv, fără ca ei să se întoarcă de la ea[2].",
  "Ei au luat drept minciună [tot ceea ce le‑a trimis Domnul lor], însă le vor veni lor veşti despre cele de care şi‑au bătut joc.",
  "Oare nu au privit ei la pământ, cum am făcut Noi să crească din fiecare soi nobil[1]?",
  "Întru aceasta este semn[1]! Dar cei mai mulţi dintre ei nu sunt credincioşi.",
  "Şi Domnul tău este Atotputernic [şi] Îndurător [Al‑’Aziz, Ar‑Rahim].",
  "[Adu‑ţi aminte] când l‑a chemat Domnul tău pe Moise, [zicându‑i]: „Du‑te tu la neamul celor nelegiuiţi,",
  "Neamul lui Faraon[1]! Oare nu au ei frică?”",
  "Şi a zis el: „Doamne, mă tem că mă vor socoti mincinos",
  "Şi că pieptul meu se va strânge şi că limba mea nu‑şi va da drumul. Deci trimite după Aaron![1]",
  "Ei mă învinuiesc de un păcat[1] şi mă tem să nu mă omoare!”",
  "A zis El[1]: „Nicidecum! Mergeţi amândoi cu minunile Noastre! iar Noi suntem cu voi[2] şi auzim.",
  "Mergeţi, aşadar, la Faraon şi ziceţi‑i: „Noi suntem trimişii Stăpânului lumilor. [El ne‑a trimis să‑ţi spunem:]",
  "Trimite‑i pe fiii lui Israel împreună cu noi![1]”",
  "A zis[1]: „Oare nu te‑am crescut printre noi când erai tu sugar? Şi nu ai rămas tu printre noi ani [la rând] din viaţa ta?",
  "Şi ai săvârşit tu fapta [rea] pe care ai săvârşit‑o![1] Iar acum tu eşti dintre cei nerecunoscători![2]”",
  "A zis el[1]: „Am săvârşit‑o, dar eu eram [atunci] printre cei rătăciţi",
  "Şi am fugit de la voi, pentru că mi‑a fost teamă de voi[1], însă Domnul meu mi‑a dat înţelepciune şi m‑a făcut pe mine dintre trimişi.",
  "[Şi cum spui tu că] aceasta este o binefacere pe care o pomeneşti [lăudându‑te], când tu i‑ai înrobit pe fiii lui Israel?”",
  "A întrebat Faraon: „Şi ce este Stăpânul lumilor”?",
  "I‑a răspuns[1]: „Este Stăpânul cerurilor şi al pământului şi al celor care se află între ele, dacă voi aţi putea să fiţi convinşi!”",
  "Le‑a zis[1] celor din jurul său: „Voi nu auziţi?[2]”",
  "A continuat[1]: „Stăpânul vostru şi stăpânul părinţilor voştri cei dintâi!”",
  "A zis[1]: „Mesagerul care v‑a fost trimis este nebun!”[2]",
  "Şi a adăugat[1]: „Stăpânul Răsăritului şi al Apusului şi al celor care se află între acestea, dacă voi pricepeţi!”",
  "A zis[1]: „Dacă tu iei un alt dumnezeu afară de mine, te voi pune printre cei întemniţaţi!”",
  "A răspuns[1]: „Dar dacă eu ţi‑aş aduce un lucru ca dovadă limpede?[2]”",
  "I‑a răspuns[1]: „Adu‑l, dacă tu eşti dintre cei care grăiesc adevărat!”",
  "Şi a aruncat[1] toiagul său care s‑a făcut un şarpe învederat.[2]",
  "Şi a scos mâna sa şi ea era albă[1], pentru cei care priveau la ea.",
  "A zis[1] dregătorilor din jurul său: „Acesta este un vrăjitor priceput;",
  "Voieşte să vă scoată din pământul vostru cu farmecele sale. Deci ce porunciţi?”[1]",
  "Au zis ei[1]: „Păsuieşte‑l pe el şi pe fratele său şi trimite prin oraşe vestitori,",
  "Ca să‑i aducă pe toţi vrăjitorii iscusiţi!”",
  "Aşadar, vrăjitorii au fost strânşi la timpul dintr‑o zi hotărâtă[1].",
  "Şi li s‑a zis oamenilor: „Sunteţi voi adunaţi,",
  "Pentru că o să‑i urmăm pe vrăjitori[1], dacă ei vor fi biruitori?”",
  "Şi când au venit vrăjitorii, i‑au zis ei lui Faraon: „Avea‑vom noi răsplată, de vom fi biruitori?”",
  "A zis[1]: „De bună seamă! Şi vă veţi număra voi printre apropiaţii mei!”",
  "Le‑a zis Moise: „Aruncaţi ceea ce vreţi să aruncaţi!”",
  "Şi au aruncat ei frânghiile şi toiegele lor şi au zis: „Jurăm pe puterea lui Faraon, noi vom fi biruitori!”",
  "Apoi a aruncat şi Moise toiagul său şi iată‑l înghiţind[1] ceea ce au născocit ei.",
  "Atunci vrăjitorii au căzut, prosternându‑se[1],",
  "Şi au zis ei[1]: „Noi credem în Domnul lumilor,",
  "Domnul lui Moise şi al lui Aaron!”",
  "Dar a zis[1]: „Aţi crezut în el mai înainte ca eu să vă îngădui? El este mai‑marele vostru care v‑a învăţat şi pe voi vrăjitoria! Acum o veţi şti voi, căci vă voi tăia mâinile şi picioarele opuse[2] şi vă voi răstigni pe toţi!”",
  "Şi au zis ei: „Nu ne pasă! La Domnul nostru ne vom întoarce[1].",
  "Şi nădăjduim ca Domnul nostru să ne ierte păcatele, căci noi am fost cei dintâi care au crezut.”[1]",
  "I‑am revelat Noi lui Moise: „Purcede în timpul nopţii cu robii Mei[1], căci veţi fi urmăriţi![2]”",
  "Şi a trimis Faraon vestitori prin cetăţi[1] [să spună]:",
  "„Aceştia[1] sunt doar o ceată puţin numeroasă,",
  "Stârnind furia noastră[1],",
  "Dar noi suntem mulţi şi ne ferim![1]”",
  "Şi i‑am scos Noi[1] din grădini şi de la izvoare,",
  "De la comori şi locuri plăcute, cu răcoare[1].",
  "Astfel a fost![1] Şi le‑am dat Noi moştenire fiilor lui Israel.[2]",
  "Şi la răsăritul soarelui, au pornit în urma lor.",
  "Şi când cele două cete s‑au văzut una pe alta[1], au zis însoţitorii lui Moise: „Suntem ajunşi!”",
  "Dar el[1] a zis: „În nici un caz![2] Domnul meu este cu mine şi El mă va călăuzi![3]”",
  "Atunci i‑am revelat noi lui Moise: „Loveşte cu toiagul tău marea!” Şi ea s‑a despicat şi fiecare parte era ca un munte mare.",
  "Apoi i‑am adus aproape de locul acela pe ceilalţi[1]",
  "Şi i‑am izbăvit Noi pe Moise şi pe toţi cei care erau cu el[1]",
  "Şi apoi i‑am înecat pe ceilalţi[1].",
  "Întru aceasta este un semn[1], însă cei mai mulţi dintre ei nu au crezut[2],",
  "Iar Domnul tău este Cel Atotputernic [şi] Îndurător [Al‑’Aziz, Ar‑Rahim].",
  "Recită‑le[1] lor[2] istoria lui Avraam:",
  "Când el le‑a zis tatălui său şi neamului său: „Pe cine adoraţi voi?”",
  "I‑au răspuns ei: „Noi îi adorăm pe idoli şi rămânem slujindu‑i pe ei”.",
  "Şi le‑a zis: „Oare vă aud ei când îi chemaţi",
  "Sau vă sunt ei de folos sau vă fac vouă vreun rău?”",
  "Au răspuns ei: „[Nu!] Dar i‑am aflat pe părinţii noştri făcând aşa!”[1]",
  "A zis[1]: „Şi aţi văzut voi aceea ce adoraţi[2]",
  "Voi şi părinţii voştri cei de demult?",
  "Ei îmi sunt duşmani mie, afară de Stăpânul lumilor,",
  "Care m‑a creat şi El este Cel care mă călăuzeşte,",
  "Care mă hrăneşte şi‑mi dă de băut,",
  "Iar când sunt bolnav, el mă tămăduieşte,",
  "Care mă lasă să mor şi‑apoi la viaţă mă trezeşte,[1]",
  "Care nădăjduiesc că‑mi va ierta păcatele în Ziua Judecăţii.",
  "Doamne, dă‑mi mie înţelepciune şi ajută‑mă pe mine să mă alătur celor drepţi!",
  "Fă să fiu eu pomenit de bine de cei care vor urma![1]",
  "Şi fă‑mă pe mine să fiu unul dintre moştenitorii Grădinii tihnei!",
  "Şi iartă‑i tatălui meu[1], căci el a fost dintre cei rătăciţi!",
  "Şi să nu mă acoperi de ruşine[1], în Ziua când vor fi înviaţi,",
  "Ziua în care nu vor folosi nici avere, nici copii,[1]",
  "Afară de acela care vine la Allah cu inima curată[1]!",
  "[În ziua aceea] va fi apropiat Raiul de evlavioşi [de Allah]",
  "Şi li se va arăta Iadul celor rătăciţi",
  "Şi li se va zice lor[1]: „Unde este ceea ce aţi adorat",
  "În locul lui Allah? Oare vă ajută ei? Sau se ajută pe ei înşişi?”",
  "Apoi [idolii] vor fi aruncaţi de‑a valma în el [Iad], ei şi cei rătăciţi,",
  "Împreună cu toţi oştenii lui Iblis[1].",
  "Şi vor zice ei în el, certându‑se îndeolaltă:",
  "„Pe Allah! Noi am fost în rătăcire învederată,",
  "Când v‑am făcut, pe voi egali cu Stăpânul lumilor!",
  "Şi nu ne‑au dus pe noi în rătăcire decât numai nelegiuiţii",
  "Şi n‑avem pe nimeni ca mijlocitori,[1]",
  "Nici prieten apropiat [care să ne fie de ajutor],",
  "Însă de ar fi întoarcere[1] pentru noi, am fi noi credincioşi!”",
  "Întru aceasta este un semn,[1] însă cei mai mulţi dintre ei[2] nu au crezut.",
  "Dar Domnul tău este Cel Atotputernic [şi] Îndurător [Al‑’Aziz, Ar‑Rahim].",
  "Neamul lui Noe i‑a socotit pe trimişi mincinoşi,[1]",
  "Atunci când fratele lor Noe le‑a zis: „Oare nu aveţi voi frică?[1]”",
  "Eu sunt pentru voi un trimis vrednic de încredere,",
  "Aşadar fiţi cu frică de Allah şi daţi‑mi ascultare!",
  "Şi nu vă cer pentru aceasta nici o răsplată, căci răsplata mea Îi revine Domnului lumilor.",
  "Aşadar fiţi cu frică de Allah şi daţi‑mi ascultare!”",
  "Dar ei au zis: „Oare să‑ţi dăm ţie crezare, când pe tine te urmează cei mai josnici [oameni]?”[1]",
  "A zis el[1]: „Eu nu am cunoştinţă de ceea ce fac ei,[2]",
  "Socoteala lor nu este decât la Domnul meu, dacă măcar aţi pricepe.",
  "Şi eu nu îi alung pe credincioşi:",
  "Eu nu sunt decât un prevenitor limpede”.",
  "Au zis ei: „Dacă nu încetezi, Noe, vei fi dintre cei loviţi cu pietre!”[1]",
  "A zis el: „Doamne, neamul meu mă socoteşte mincinos,",
  "Deci hotărăşte între mine şi între ei şi mântuieşte‑mă pe mine împreună cu cei credincioşi!”",
  "Atunci l‑am mântuit Noi pe el împreună cu cei care erau cu el în arca încărcată[1]",
  "Şi apoi i‑am înecat pe cei rămaşi[1].",
  "Întru aceasta este un semn, dar cei mai mulţi dintre ei nu au fost credincioşi.",
  "Iar Domnul tău este Atotputernic [şi] Îndurător [Al‑’Aziz, Ar‑Rahim].",
  "[Neamul] ’Ad[1] i‑au socotit şi ei mincinoşi pe trimişi,",
  "Când le‑a zis lor fratele lor Hud: „Oare nu aveţi voi frică?",
  "Eu sunt un trimis vrednic de încredere pentru voi,",
  "Deci fiţi cu frică de Allah şi daţi‑mi ascultare![1]",
  "Şi eu nu vă cer nici o răsplată pentru aceasta, căci răsplata mea nu este decât la Stăpânul lumilor.",
  "Clădiţi voi pe fiecare înălţime un semn[1], jucându‑vă?",
  "Şi duraţi voi zidiri[1], de parcă aţi fi nemuritori?!",
  "Şi când vă năpustiţi asupra cuiva, o faceţi voi fără îndurare.",
  "Fiţi cu frică şi daţi‑mi ascultare![1]",
  "Şi fiţi cu frică de Acela care v‑a înzestrat pe voi [cu prisosinţă] cu ceea ce cunoaşteţi! –",
  "V‑a înzestrat pe voi cu vite şi cu vlăstare,",
  "Cu grădini şi cu izvoare.",
  "Eu mă tem pentru voi de chinul unei zile cumplite!”[1]",
  "Au zis ei: „Ne este totuna de propovăduieşti tu sau nu eşti dintre propovăduitori,",
  "Acestea[1] nu sunt decât obiceiuri ale înaintaşilor,",
  "Iar noi nu vom fi chinuiţi![1]”",
  "Aşadar ei l‑au socotit mincinos şi Noi i‑am nimicit[1]. Iar întru aceasta este un semn, dar cei mai mulţi dintre ei nu au crezut,",
  "Şi Domnul tău este Atotputernic [şi] Îndurător [Al‑’Aziz, Ar‑Rahim].",
  "[Neamul] Thamud[1] i‑a socotit mincinoşi pe trimişi,",
  "Când fratele lor Salih le‑a zis: „Oare nu aveţi voi frică?",
  "Eu sunt pentru voi un trimis vrednic de încredere,",
  "Aşadar fiţi cu frică de Allah şi daţi‑mi ascultare!",
  "Şi eu nu vă cer răsplată pentru aceasta, căci eu nu am răsplată decât de la Stăpânul lumilor.",
  "Oare veţi fi voi lăsaţi în linişte[1] în ceea ce sunteţi aici?",
  "În grădini şi la izvoare,",
  "La semănături şi la curmali cu fructe plăcute[1]?",
  "Şi vă scobiţi case în munţi cu iscusinţă?",
  "Aşadar fiţi cu frică de Allah şi daţi‑mi ascultare!",
  "Şi nu ascultaţi de porunca celor silnici,",
  "Cei care aduc stricăciune pe pământ şi nu fac bine!”",
  "Dar ei au zis; „Tu eşti dintre cei fermecaţi!",
  "Tu nu eşti decât un om ca şi noi! Fă o minune, dacă eşti dintre cei care spun adevărul!”",
  "A zis el: „Aceasta este o cămilă. Ea are pentru adăpat[1] şi voi aveţi pentru băut o zi anumită!",
  "Dar să nu o atingeţi cu vreun rău, căci vă va cuprinde pe voi chinul unei zile cumplite!”",
  "Însă ei au junghiat‑o şi dimineaţa s‑au şi căit[1]",
  "Şi de aceea i‑a lovit osânda[1]. Întru aceasta este un semn, însă cei mai mulţi dintre ei nu au crezut.",
  "Iar Domnul tău este Atotputernic, Îndurător [Al‑’Aziz, Ar‑Rahim].",
  "Neamul lui Lot i‑a socotit mincinoşi pe trimişi,",
  "Când le‑a zis fratele lor Lot: „Oare nu aveţi frică?",
  "Eu vă sunt un trimis vrednic de încredere,",
  "Aşadar fiţi cu frică de Allah şi daţi‑mi ascultare!",
  "Eu nu vă cer pentru aceasta răsplată, căci răsplata mea nu este decât la Stăpânul lumilor.",
  "Oare mergeţi voi la bărbaţii din toate lumile",
  "Şi lăsaţi voi soţiile voastre pe care Domnul vostru le‑a creat pentru voi? Voi sunteţi un neam de nelegiuiţi![1]”",
  "I‑au zis ei: „Dacă nu vei sfârşi, o Lot, vei fi dintre cei alungaţi[1]!”",
  "Iar el[1] a răspuns: „Eu sunt dintre cei care urăsc faptele voastre.",
  "Doamne, izbăveşte‑mă pe mine şi pe familia mea de [pedeapsa pe care le‑o dai pentru] ceea ce fac ei!”",
  "Şi l‑am izbăvit pe el împreună cu toată familia lui,",
  "Afară de o bătrână[1] dintre cei care au rămas [în cetate],",
  "Apoi i‑am nimicit pe ceilalţi.",
  "Şi am lăsat să cadă asupra lor o ploaie şi a fost ea o ploaie cumplită[1] pentru cei care au fost preveniţi[2]!",
  "Întru aceasta este un semn, însă cei mai mulţi dintre ei nu au crezut.",
  "Iar Domnul tău este Atotputernic [şi] Îndurător [Al‑’Aziz, Ar‑Rahim].",
  "Locuitorii din Ayka[1] i‑au socotit mincinoşi pe trimişi,",
  "Când le‑a zis lor Şuayb[1]: „Oare nu aveţi voi frică [de Allah]?",
  "Eu sunt pentru voi un trimis vrednic de încredere.",
  "Aşadar fiţi cu frică de Allah şi daţi‑mi ascultare!",
  "Şi eu nu vă cer pentru aceasta răsplată, căci răsplata mea nu este decât la Stăpânul lumilor.",
  "Daţi măsura întreagă şi nu fiţi dintre cei care‑i fac [pe oameni] să piardă[1]",
  "Şi cântăriţi cu o balanţă dreaptă",
  "Şi nu le împuţinaţi oamenilor lucrurile lor şi nu pricinuiţi rău pe pământ, fiind stricători,",
  "Şi fiţi cu frică faţă de acela care v‑a creat pe voi şi [a creat] neamurile de mai înainte![1]”",
  "Au zis ei: „Tu eşti, neîndoielnic, dintre cei fermecaţi,",
  "Tu nu eşti decât un om ca şi noi şi te socotim pe tine dintre cei mincinoşi[1],",
  "Deci fă să cadă asupra noastră bucăţi [pedepse] din cer, dacă tu eşti dintre cei care spun adevărul!”",
  "El a zis: „Domnul meu ştie mai bine ceea ce faceţi voi![1]”",
  "Însă ei l‑au socotit mincinos[1] şi i‑a lovit pe ei pedeapsa zilei umbrei[2] şi a fost ea osânda unei zile cumplite!",
  "Întru aceasta este un semn, dar cei mai mulţi dintre ei nu au crezut.",
  "Dar Domnul tău este Atotputernic [şi] Îndurător [Al‑’Aziz, Ar‑Rahim].",
  "Iar el[1] este o revelaţie de la Stăpânul lumilor.",
  "A coborât cu el Duhul cel credincios[1]",
  "Peste inima ta[1], pentru ca tu să fii dintre prevenitori[2],",
  "Într‑o limbă arabă limpede.",
  "El a fost deja [pomenit] în scripturile înaintaşilor[1].",
  "Oare nu a fost un semn pentru ei [faptul că] îl cunosc cei înţelepţi dintre fiii lui Israel?",
  "De l‑am fi pogorât Noi unui nearab",
  "Şi li l‑ar fi recitat el, nu ar fi crezut în el.",
  "Astfel am lăsat‑o Noi[1] să intre în inimile nelegiuiţilor[2].",
  "Ei nu vor crede în el [Coran] până ce nu vor vedea chinul cel dureros.",
  "Şi ea va veni asupra lor pe neaşteptate, fără ca ei să‑şi dea seama",
  "Şi atunci vor zice ei: „Oare vom fi noi păsuiţi?”[1]",
  "Oare grăbesc ei osânda Noastră?",
  "Oare vezi tu dacă i‑am lăsa să se mai bucure de plăceri vreme de un număr de ani[1]",
  "Şi apoi ar veni la ei cele cu care le‑au fost promise[1]",
  "Şi nu le‑ar fi lor de nici un folos cele de care s‑au bucurat?[1]",
  "Şi nu am nimicit Noi nici o cetate, fără ca ea să nu fi avut prevenitori,",
  "Spre aducere aminte.[1] Şi Noi nu am fost nedrepţi[2].",
  "Şi nu au pogorât cu el[1] şeitanii,",
  "Căci aceasta nu li se cuvine lor şi nici nu pot [să o facă pentru că][1]",
  "Ei se află[1] d eparte d e a uzire[2].",
  "[Deci] nu chema împreună cu Allah o altă divinitate, ca să nu fi tu dintre cei chinuiţi[1]!",
  "Şi să‑i previi tu pe oamenii care‑ţi sunt cei mai apropiaţi!",
  "Şi coboară aripa ta[1] pentru cei care te urmează dintre credincioşi!",
  "Iar de nu ţi se vor supune ei, atunci spune: „Eu sunt fără de nici o vină pentru ceea ce faceţi voi!”",
  "Şi încrede‑te în cel Atotputernic [şi] Îndurător [Al‑’Aziz, Ar‑Rahim],",
  "Care te vede când te ridici [pentru Rugăciune]",
  "Şi care vede şi mişcările tale împreună cu cei care se prosternează.[1]",
  "El[1] este Cel care Aude Totul [şi] Atoateştiutor [As‑Sami’, Al‑’Alim].",
  "Să vă vestesc Eu despre aceia asupra cărora se pogoară şeitanii?",
  "Ei se pogoară asupra fiecărui mincinos şi păcătos.",
  "Ei[1] îşi încordează auzul[2], însă cei mai mulţi dintre ei sunt mincinoşi[3]!",
  "Cât despre poeţi, pe ei îi urmează cei aflaţi în rătăcire.",
  "Oare nu‑i vezi cum rătăcesc prin fiecare vale[1]",
  "Şi cum spun ei ceea ce nu fac,",
  "Afară de aceia care cred şi săvârşesc fapte bune şi pomenesc [numele] lui Allah adeseori[1] şi au izbândit[2], după ce au fost nedreptăţiţi. Şi vor şti cei care au fost nedrepţi către ce sfârşit se întorc.",
  "Ta’, Sin.[1] Acestea sunt versetele Coranului, ale unei Cărţi limpezi –",
  "O călăuză şi o bunăvestire pentru dreptcredincioşii",
  "Care împlinesc Rugăciunea [As‑Salat], achită Dania [Az‑Zakat] şi cred cu tărie în Lumea de Apoi.",
  "Acelora care nu cred în Lumea de Apoi Noi le‑am înfrumuseţat faptele, iar ei sunt în cumplită rătăcire.",
  "Aceştia sunt cei care vor avea parte de rea osândă, iar în Lumea de Apoi ei sunt cei care vor pierde cel mai mult[1].",
  "Tu primeşti Coranul de la un Înţelept, de la un Învăţat Bineştiutor.",
  "[Adu‑ţi aminte] când a zis Moise familiei sale[1]: „Eu zăresc un foc. Vă voi aduce o veste de la el[2] sau vă voi aduce un tăciune aprins, pentru ca voi să vă încălziţi”.",
  "Şi când a venit la el, i s‑a zis lui: „Binecuvântat este Cel ce e în foc[1] şi cel ce este în jurul lui! Mărire lui Allah, Stăpânul Lumilor!",
  "O, Moise! Eu sunt Allah Cel Preaputernic [şi] Înţelept [Al‑’Aziz, Al‑Hakim]!",
  "Aruncă toiagul tău!“ Şi când l‑a văzut[1] mişcându‑se ca un şarpe, a apucat‑o la fugă, fără să se mai întoarcă. „O, Moise, nu te teme! Trimişii nu se tem la Mine!”",
  "„Dar dacă cineva a fost nedrept, însă apoi a schimbat răul cu bine, Eu sunt Iertător, Îndurător [Ghafur, Rahim].",
  "Vâră‑ţi mâna în deschizătura cămăşii tale! Ea va ieşi albă, fără nici un rău[1] – [una] din cele nouă minuni pentru Faraon şi neamul său,[2] fiindcă ei sunt într‑adevăr un neam de nelegiuiţi!”",
  "Şi când minunile Noastre li s‑au arătat lor limpezi, au zis ei: „Aceasta este fermecătură învederată!”",
  "Şi le‑au tăgăduit ei, cu nedreptate şi îngâmfare, măcar că sufletele lor erau încredinţate de ele. Şi priveşte[1] care a fost sfârşitul celor care au semănat stricare!",
  "Noi le‑am dat lui David şi lui Solomon ştiinţă şi au zis ei: „Mărire lui Allah care ne‑a ales pe noi înaintea multora dintre robii Săi credincioşi!”",
  "Şi Solomon l‑a moştenit pe David[1] şi a zis: „O, voi oameni! Noi am fost învăţaţi graiul păsărilor şi ni s‑a dat nouă din toate lucrurile. Acesta este harul cel limpede!”",
  "Şi au fost adunate la Solomon oştile sale de djinni, de oameni şi de păsări şi au fost ele aranjate în cete.",
  "Şi când au sosit ele din Valea Furnicilor, a zis o furnică: „O, voi furnicilor! Intraţi în casele voastre, ca să nu vă strivească Solomon şi oştile sale, fără ca ei să‑şi dea seama!”",
  "El a surâs, veselindu‑se de vorbele ei, şi a zis: „Doamne, îngăduie‑mi mie să‑Ţi mulţumesc pentru harul pe care l‑ai revărsat asupra mea şi asupra părinţilor mei şi să săvârşesc fapte bune de care Tu să fii mulţumit şi ajută‑mă pe mine să fiu – prin îndurarea Ta – printre robii Tăi cei evlavioşi!”",
  "Apoi a cercetat el păsările şi a zis: „De ce nu văd eu pupăza? O fi ea dintre cei care sunt absenţi?",
  "O voi chinui cu aspră caznă sau o voi înjunghia! Doar dacă îmi va aduce ea dovadă desluşită![1]”",
  "Dar ea nu a rămas [absentă] prea mult şi [s‑a ivit], zicând[1]: „Eu am aflat ceea ce tu nu ştii! Îţi aduc din Saba’[2] o veste sigură:",
  "Eu am aflat o femeie care împărăţeşte peste ei. Şi i s‑au dat ei din toate lucrurile. Şi are ea un tron minunat.",
  "Am aflat‑o prosternându‑se împreună cu neamul ei dinaintea Soarelui, în loc de Allah. Şeitan le‑a împodobit faptele lor şi i‑a abătut pe ei de la cale[1] şi nu sunt ei bine călăuziţi!",
  "Oare nu voiesc ei să se prosterneze lui Allah care face să iasă la iveală cele ascunse în ceruri şi pre pământ[1] şi care ştie atât ceea ce ţin ei ascuns cât şi ceea ce mărturisesc ei?”",
  "Allah! Nu există altă divinitate în afară de El, Stăpânul Tronului minunat!”[1]",
  "A zis[1]: „Vom vedea, dacă tu spui adevărul ori de eşti dintre cei care mint.",
  "Du‑te cu acest răvaş de la mine şi aruncă‑l înaintea lor. Apoi stai departe de ei[1] şi vezi ce vor trimite ca răspuns!”",
  "A zis[1]: O, voi înalţi dregători! A fost aruncat dinaintea mea un răvaş vrednic de respect.",
  "El vine de la Solomon şi este: „În numele lui Allah Cel Milostiv, Îndurător [Ar‑Rahman, Ar‑Rahim].",
  "Nu fiţi semeţi cu mine, ci veniţi la mine cu supunere![1]”",
  "A zis ea[1]: „O, voi înalţi dregători! Sfătuiţi‑mă în această privinţă căci eu nu hotărăsc în nici o treabă fără ca voi să fiţi de faţă [pentru a mă sfătui]!”",
  "Au zis ei: „Noi avem putere şi avem tărie mare, însă porunca este la tine, aşa că vezi ce porunceşti!”",
  "Ea a zis: „Când regii intră într‑o cetate, ei o strică[1] şi pe cei mai puternici dintre locuitorii ei îi fac umili. Astfel fac ei [de obicei];",
  "Eu voi să le trimit lor un dar şi voi aştepta să văd cu ce se întorc solii!”",
  "Când a venit [solia] la Solomon, a zis el: „Voiţi voi să‑mi sporiţi averea, când ceea ce mi‑a dat mie Allah este mai bun decât ceea ce v‑a dat vouă?! Aşadar bucuraţi‑vă voi de darul vostru!",
  "Întoarce‑te [conducător al soliei] la ei! Şi vom veni noi cu oştiri asupra lor, cărora nu le vor putea sta împotrivă! Şi‑i vom alunga noi de acolo umiliţi şi vor fi ei ruşinaţi!”",
  "A zis el: „O, voi înalţi dregători! Cine îmi va aduce mie tronul ei, înainte ca ei să vină la mine supuşi?”",
  "A zis un dregător[1] dintre djinni: „Eu ţi‑l voi aduce mai înainte ca tu să te ridici de pe locul tău, căci eu sunt în stare de aceasta şi sunt vrednic de încredere!”",
  "A zis unul care avea ştiinţă de Carte[1]: „Eu ţi‑l voi aduce înainte ca tu să clipeşti din ochi!”. Şi când a văzut [Solomon tronul] stând dinaintea lui, a zis el: „Aceasta este prin graţia Domnului meu, ca să mă încerce dacă eu sunt mulţumitor sau sunt nemulţumitor. Însă acela care este mulţumitor este mulţumitor pentru sine însuşi, cât despre acela care este nemulţumitor, Domnul meu Îşi este Deajuns pentru Sine şi El este Înstărit [şi] Mărinimos [Ghaniy, Karim].",
  "Şi a [mai] zis el[1]: „Faceţi tronul ei de nerecunoscut [pentru ea], pentru ca să vedem dacă ea este călăuzită sau dacă ea este dintre aceia care nu sunt călăuziţi!”",
  "Şi când a venit ea, i s‑a zis: „Aşa este tronul tău?” Iar ea a răspuns: „Parcă ar fi el...” „Şi nouă ni se dăduse ştiinţa înaintea ei şi eram noi deja supuşi”.[1]",
  "Însă pe ea o abătuse ceea ce ea adora în locul lui Allah şi era ea dintr‑un neam de necredincioşi.",
  "I s‑a zis ei: „Intră în palat!” Şi când l‑a văzut ea, l‑a socotit a fi o mare adâncă şi [şi‑a ridicat poalele], descoperindu‑şi pulpele. Atunci, [Solomon] a zis: „Este un palat pardosit cu cristal”. A zis ea: „Doamne, eu sunt nedreaptă faţă de mine însămi![1] Eu mă supun împreună cu Solomon lui Allah, Stăpânul Lumilor!”",
  "Şi l‑am trimis Noi la neamul Thamud pe fratele lor Salih, [care le‑a zis lor]: „Adoraţi‑L pe Allah!” Dar iată că ei s‑au împărţit în două cete care s‑au luat la ceartă.",
  "El a zis: „O, neam al meu! De ce vă grăbiţi voi cu răul înaintea binelui?[1] De ce nu vă rugaţi lui Allah pentru iertare? Poate că vi se va arăta vouă îndurare!”",
  "Au zis ei: „Noi vedem în tine şi în cei care sunt cu tine semn rău”. Dar el le‑a răspuns: „Semnul vostru rău vine de la Allah! Însă voi sunteţi un neam supus ispitei![1]”",
  "Şi se aflau în cetate nouă căpetenii care semănau numai rău pe pământ[1] şi nu făceau nici un bine.",
  "Au zis ei: „Juraţi pe Allah că noi ne vom năpusti peste noapte asupra sa şi asupra familiei sale![1] Apoi îi vom spune noi rudei sale celei mai apropiate [căreia îi revine răzbunarea lui]: „Noi nu am fost de faţă la pieirea familiei lui. Şi noi spunem adevărul”.",
  "Au urzit ei un vicleşug şi am urzit şi Noi un vicleşug[1], fără ca ei să‑şi dea seama;",
  "Şi priveşte care a fost sfârşitul vicleşugului lor: Noi i‑am nimicit pe ei împreună cu tot neamul lor!",
  "Iar casele acestea ale lor au rămas pustii pentru că ei au fost nelegiuiţi. Întru aceasta este un semn pentru un neam [de oameni] care pricep.",
  "Însă Noi i‑am mântuit pe aceia care au crezut şi au fost cu frică[1].",
  "[Şi adu‑ţi aminte] când Lot a spus neamului său: „Vă dedaţi voi la faptă ruşinoasă, când voi vedeţi limpede?",
  "Vă apropiaţi voi de bărbaţi cu poftă, în loc de muieri? Voi chiar că sunteţi un neam ce se poartă nesăbuit!”",
  "Şi nu a fost răspunsul neamului său altul decât că au zis ei: „Alungaţi familia lui Lot[1] din cetatea voastră, căci ei sunt oameni care se pretind curaţi!”",
  "Şi l‑am mântuit Noi pe el împreună cu familia sa, afară de muierea lui, căreia i‑am hotărât să fie dintre cei pierduţi[1].",
  "Şi am făcut Noi să coboare asupra lor ploaie [de pietre]. Şi ce rea a fost ploaia acestor oameni preveniţi!",
  "Spune: „Laudă lui Allah şi pace asupra robilor Săi pe care i‑a ales! Allah este mai bun sau ceea ce voi Îi asociaţi?”",
  "Nu este El Cel care a creat cerurile şi pământul şi v‑a pogorât vouă apă din cer? Şi cu ea Noi am făcut să răsară grădini minunate! [Altfel] nu v‑ar fi fost vouă dat să faceţi să răsară pomii lor! Oare există altă divinitate alături de Allah? Însă ei sunt un neam care se abat[1]!",
  "Nu este El Cel care a făcut pământul loc de repaus, a pus în mijlocul lui râuri, i‑a făcut munţi neclătinători, şi a pus o stavilă între cele două mări? cei mai mulţi dintre ei nu ştiu!",
  "Nu este El Cel care răspunde aceluia care este la nevoie, când Îl cheamă, şi îndepărtează răul şi vă face pe voi urmaşi pe pământ? Oare există altă divinitate alături de Allah? Numai rareori vă aduceţi voi aminte!",
  "Nu este El Cel care vă călăuzeşte prin întunecimile uscatului şi mării[1] şi Cel care trimite vânturile ca vestitori de bine înaintea îndurării Sale[2]? Oare există altă divinitate alături de Allah? Allah Preamăritul este mai presus de ceea ce‑I fac ei ca asociaţi!",
  "Nu este El Cel care a început înfăptuirea [omului] şi apoi îl va face din nou? Oare Cine este Cel care vă dă din cer şi de pe pământ cele de trebuinţă traiului? Oare există altă divinitate alături de Allah? Spune: „Aduceţi dovada voastră dacă voi sunteţi cei care grăiesc adevărul!”",
  "Spune: „Nu ştie nimeni dintre cei care sunt în ceruri şi pe pământ Necunoscutul, afară numai de Allah!” Iar ei nu‑şi dau seama când vor fi înviaţi!",
  "Şi oare ştiinţa lor a ajuns [să afle ceva] despre Ziua de Apoi? Ba ei sunt în îndoială despre aceasta, ba ei sunt orbi faţă de aceasta!",
  "Iar aceia care nu cred[1] zic: „Dacă suntem noi ţărână, noi şi părinţii noştri, mai putem noi fi scoşi[2]?",
  "Ni s‑a făgăduit nouă aceasta, ca şi părinţilor noştri mai înainte, dar acestea nu sunt decât poveşti ale celor vechi!”",
  "Spune: „Purcedeţi prin lume şi vedeţi voi care este sfârşitul nelegiuiţilor!”[1]",
  "Nu fi mâhnit pentru ei[1] ş i n u fi îngrijorat pentru ceea ce urzesc ei!",
  "Şi ei necredincioşii zic: „Când va fi [împlinită] această făgăduinţă[1], dacă voi grăiţi adevăr?”",
  "Spune: „S‑ar putea ca o parte din ceea ce voi căutaţi să grăbiţi să fie numaidecât în urma voastră!”",
  "Domnul tău este Cel cu Mare Milă faţă de oameni, dar cei mai mulţi dintre ei nu‑I aduc Lui mulţumire!",
  "Şi Domnul tău ştie ce tăinuiesc piepturile lor şi ce dezvăluie ei.",
  "Şi nimic din cele ascunse în cer şi pe pământ nu este nepomenit într‑o Carte limpede[1].",
  "Acest Coran istoriseşte fiilor lui Israel cele mai multe despre cele în care ei sunt în neînţelegere.",
  "El este călăuza şi îndurare pentru dreptcredincioşi.",
  "Domnul tău va hotărî între ei prin judecata Sa, şi El este Atotputernic [şi] Atoateştiutor [Al‑’Aziz, Al‑’Alim].",
  "Încrede‑te în Allah, fiindcă tu eşti [pe calea] Adevărului limpede!",
  "Tu nu‑i vei putea face pe cei morţi să audă şi nu‑i vei putea face nici pe cei surzi să audă chemarea, dacă ei întorc spatele îndepărtându‑se.",
  "Şi nu poţi tu să fii călăuzitorul celor orbi, [scoţându‑i] din rătăcirea lor.[1] Tu nu‑i vei putea face să audă decât pe aceia care cred în versetele Noastre şi care sunt supuşi lui Allah [musulmani][2].",
  "Şi când se va apropia [Ziua de Apoi],[1] le vom scoate Noi din pământ o vietate[2] care le va vorbi lor, [spunându‑le] că oamenii nu s‑au încrezut în semnele Noastre.",
  "Iar în Ziua în care vom aduna din fiecare comunitate câte o ceată dintre aceia care nu cred în semnele Noastre, ei vor fi mânaţi,",
  "Iar când ei vor sosi[1], le va zice [Allah]: „Aţi ţinut de minciună semnele Mele, fără să le fi cuprins cu priceperea voastră? Ce aţi făcut voi?[2]”",
  "Şi va cădea cuvântul [pedeapsa Sa] asupra lor pentru ceea ce au săvârşit ei cu nedreptate, iar ei nu vor putea rosti [nici o vorbă].",
  "Oare nu au văzut ei că Noi am făcut noaptea pentru ca să se odihnească în timpul ei şi ziua pentru ca ei să vadă? Iar întru aceasta sunt semne pentru un neam de oameni care cred.",
  "Şi în Ziua când se va suna în trâmbiţă şi se vor înspăimânta cei care sunt în ceruri şi cei care sunt pe pământ – afară de cei care va voi Allah – vor veni toţi la El umiliţi,",
  "Şi vei vedea munţii pe care‑i crezi nemişcaţi cum trec asemenea trecerii norilor. [Acesta este] lucrul lui Allah, care a făcut totul desăvârşit. El este Bineştiutor a ceea ce faceţi voi[1].",
  "Cei care vin cu o faptă bună, aceia vor avea ceva şi mai bun decât ea şi în Ziua Aceea ei se vor afla la adăpost de spaimă,",
  "Iar cei care vin cu o faptă rea, aceia vor fi aruncaţi cu feţele în jos, în Foc [şi li se va spune]: „Sunteţi voi răsplătiţi altfel decât aşa, după ceea ce aţi săvârşit?[1]”.",
  "Mi s‑a poruncit mie să‑L ador pe stăpânul acestei cetăţi[1] pe care El a făcut‑o sacră – şi ale Lui sunt toate lucrurile – şi mi s‑a poruncit mie să fiu dintre musulmani[2]",
  "Şi să recit Coranul[1]. Şi acela care este călăuzit este călăuzit numai pentru el, iar cât despre acela care este în rătăcire, spune‑i tu: „Eu sunt doar dintre prevenitori!”[2]",
  "Şi spune: „Slavă lui Allah![1] El vă va arăta semnele Sale, ar voi le veţi cunoaşte!” Iar Domnul tău nu este fără băgare de seamă faţă de ceea ce săvârşiţi voi.",
  "Ta’, Sin, Mim.[1]",
  "Acestea sunt versetele Cărţii celei limpezi.",
  "Noi îţi recităm[1] în tot adevărul, din povestea lui Moise cu Faraon, pentru [a preveni] un neam [de oameni] care cred.",
  "Faraon a devenit prea semeţ pe pământ[1]. A împărţit neamul lui în trepte[2] şi se purta cu trufie, slăbind o ceată dintre ei[3], măcelărindu‑i pe fiii lor şi lăsându‑le în viaţă doar pe copilele lor[4]. El era dintre făcătorii de stricăciune.",
  "Însă Noi am dorit să Ne arătăm îndurarea faţă de aceia care au fost socotiţi slabi pe pământ şi să‑i facem pe ei pilde [de credinţă][1] şi să‑i facem pe ei moştenitori[2].",
  "Şi să le dăm lor putere pe pământ şi să le arătăm lui Faraon, lui Haman[1] şi oştenilor lor lucrurile de care lor le‑a fost teamă [să nu se întâmple][2]",
  "Şi i‑am revelat Noi mamei lui Moise[1]: „Alăptează‑l! Iar dacă te temi pentru el[2], aruncă‑l în mare[3]! Şi nu‑ţi fie teamă şi nu fi mâhnită, căci Noi îl vom întoarce pe el la tine şi‑l vom face pe el [unul] dintre trimişi!”",
  "Şi clanul lui Faraon l‑a cules, ca să le fie lor duşman şi [motiv de] tristeţe![1] Faraon, Haman şi oştenii lor erau ei păcătoşi.[2]",
  "Şi a zis soţia lui Faraon[2]: „[Acest copil] va fi o bucurie pentru mine şi pentru tine! Nu‑l ucideţi! S‑ar putea să ne fie de folos sau îl vom lua noi ca fiu! Însă ei nu presimţeau[3]!",
  "Şi inima maicii lui Moise a devenit goală[1]. Şi puţin a lipsit ca ea să nu dea totul în vileag, dacă Noi nu i‑am fi întărit inima[2] pentru ca ea să fie dintre cei credincioşi[3]",
  "Şi i‑a zis ea surorii lui[1]: „Urmăreşte‑l!” Şi a privit ea la el de la distanţă, fără ca ei să‑şi dea seama[2].",
  "Şi Noi l‑am oprit pe el mai înainte de aceasta de la doici. Şi a zis [sora lui Moise]: „Să vă duc eu la stăpânii unei case, care să‑l îngrijească pentru voi şi care să‑i fie lui buni sfătuitori?”",
  "Şi astfel l‑am adus Noi înapoi la mama lui, pentru ca ea să se bucure[1] ş i s ă n u fi e m âhnită[2] şi pentru ca să ştie că făgăduinţa lui Allah este adevărată. Dar cei mai mulţi dintre ei nu ştiu.",
  "Şi când a ajuns el la vârsta bărbăţiei şi era pe deplin format, i‑am dat lui înţelepciune şi ştiinţă. Astfel îi răsplătim Noi pe făcătorii de bine.",
  "Şi a intrat el în cetate[1] într‑un moment de neatenţie a locuitorilor ei. Şi a găsit în ea doi bărbaţi care se certau între ei: unul era din tabăra lui[2], iar celălalt era dintre duşmanii lui[3]. Cel din tabăra lui l‑a chemat în ajutor[4] împotriva celui dintre duşmanii lui. Şi l‑a lovit Moise [cu pumnul] şi l‑a ucis pe el[5]. Şi a zis el: „Aceasta este o faptă a lui Şeitan;[6] el este un duşman învederat care duce la rătăcire!”",
  "A zis el: „Doamne, eu am fost nedrept faţă de mine însumi[1]. Deci iartă‑mă pe mine!” Şi l‑a iertat pentru că El este Iertător, Îndurător [Al‑Ghafur, Ar‑Rahim].",
  "A mai zis el: „Doamne, pentru că Tu ai revărsat graţia Ta asupra mea, eu nu voi fi susţinător al nelegiuiţilor!”",
  "În dimineaţa următoare, pândea el prin cetate speriat[1]. Şi iată‑l pe cel care în ajun îl chemase în ajutor, strigându‑l [din nou] în ajutor[2]. Însă Moise i‑a zis: „Fără îndoială, tu eşti în rătăcire deplină!”",
  "Dar când a vrut să‑l lovească pe cel care le era duşman amândurora[1], a zis el:[2] „O, Moise! Voieşti tu să mă ucizi pe mine, aşa cum ai ucis ieri un suflet? Tu nu voieşti decât să fii un tiran pe pământ şi nu voieşti să fii dintre cei împăciuitori!”",
  "Şi a venit un bărbat de la capătul cetăţii, alergând, şi a zis: „O, Moise! Cârmuitorii pun la cale să te omoare. Deci fugi [din cetate]! Eu îţi sunt bun sfătuitor!”",
  "Şi a ieşit din ea, aşteptând cu frică[1]. A zis el: „Doamne, mântuieşte‑mă pe mine de neamul de nelegiuiţi!”",
  "Şi când s‑a îndreptat către Madyan[1], a zis el: „Poate că Domnul meu mă va călăuzi pe drumul cel drept![2]”",
  "Şi când a ajuns la apa de la Madyan,[1] a găsit acolo o mulţime de oameni care adăpau [vitele]. Şi în afară de ei, a găsit el şi două femei care‑şi ţineau departe [turma lor][2]. Şi le‑a întrebat el: „Care este necazul vostru?” Au răspuns ele: „Noi nu vom putea să adăpăm până ce nu s‑au dus păstorii, iar tatăl nostru este tare bătrân![3]”",
  "Şi a adăpat pentru ele[1], apoi s‑a întors la umbră şi a zis: „Doamne, eu am mare nevoie de binele pe care îl faci să coboare asupra mea!”",
  "Apoi a venit la el una dintre cele două [copile], mergând cu sfială, şi i‑a zis: „Tatăl meu te cheamă să‑ţi dea o răsplată pentru că ne‑ai adăpat nouă [turma]”. Şi când a venit [Moise] la el şi i‑a istorisit povestea,[1] i‑a zis: „Nu te teme, căci ai scăpat de neamul de nelegiuiţi!”[2]",
  "A zis una dintre ele: „Tată, ia‑l cu simbrie, căci cel mai bun pe care‑l poţi lua cu simbrie este cel puternic şi vrednic de încredere!”",
  "I‑a zis lui: „Eu voiesc să‑ţi dau de nevastă una din aceste două copile ale mele, cu condiţia să mă slujeşti opt ani. Iar de vei împlini zece, aceasta este de la tine,[1] căci eu nu voiesc să te împovărez, ci mă vei afla pe mine – dacă va voi Allah – printre făcătorii de bine[2]”.",
  "A zis[1]: „Aşa să fie între tine şi mine![2] Şi oricare dintre cele două termene le voi împlini, nu va fi nedreptate asupra mea.[3] Iar Allah ne este Chezaş[4] pentru ceea ce vorbim!”",
  "Când Moise a împlinit termenul şi a purces cu familia sa, a zărit un foc dinspre Munte şi a zis familiei sale: „Rămâneţi aici! Eu văd un foc. Poate că o să vă aduc o veste de la el[1] sau un tăciune din foc, ca să vă încălziţi!”",
  "Şi când a ajuns la el, a fost strigat din partea dreaptă a văii, dinspre pomul din locul binecuvântat: „O, Moise! Eu sunt Allah, Stăpânul lumilor!",
  "Aruncă toiagul tău! Şi când l‑a văzut mişcându‑se ca un şarpe, s‑a întors şi a luat‑o la fugă, fără să se mai uite înapoi. „O, Moise! Apropie‑te şi nu te teme, căci tu eşti dintre cei aflaţi în siguranţă![1]",
  "Vâră‑ţi mâna prin deschizătura cămăşii tale şi ea va ieşi albă, neatinsă de nici un rău! Şi strânge braţul către tine pentru ca să nu‑ţi fie frică! Acestea sunt[1] două semne de la Domnul tău pentru Faraon şi pentru dregătorii lui. Ei sunt un neam de nelegiuiţi!”",
  "A zis[1]: „Doamne, eu am ucis un suflet de‑al lor şi mă tem ca ei să nu mă ucidă!",
  "Însă fratele meu Aaron este mai limpede decât mine la limbă[1]. Trimite‑l cu mine spre ajutor, ca să adeverească spusele mele, căci mă tem să nu mă socotească mincinos!”",
  "A zis [Allah]: „Vom întări braţul tău, [trimiţându‑l şi pe] fratele tău şi vă vom da vouă putere, astfel încât ei să nu ajungă la voi[1]. Cu semnele Noastre veţi fi voi şi cei care vă urmează pe voi biruitori”.",
  "Şi când a venit Moise la ei cu semnele[1] Noastre desluşite, au zis ei: „Aceasta nu este decât fermecătură născocită! Noi n‑am auzit de aceasta la strămoşii noştri cei mai vechi![2]”",
  "Moise a zis: „Domnul meu ştie mai bine cine a venit cu îndreptare de la El şi a cui va fi Casa cea de veci[1]! Nelegiuiţii nicicum nu vor izbândi!”",
  "A zis Faraon: „O, dregători ai mei! Eu nu ştiu altă divinitate pentru voi, afară de mine! O, Haman! Arde pentru mine lut[1] şi înalţă‑mi mie un turn[2]! Poate astfel voi ajunge eu la Domnul lui Moise, pe care eu îl socotesc dintre mincinoşi![3]”",
  "Şi s‑au purtat el şi oştenii lui cu semeţie pe pământ, pe nedrept, şi şi‑au închipuit ei că nu vor fi întorşi la Noi.",
  "Însă Noi i‑am prins pe el şi pe oştenii lui şi i‑am aruncat pe ei în mare[1]. Priveşte, deci, care este sfârşitul nelegiuiţilor!",
  "Şi i‑am făcut Noi călăuzitori către Foc, iar în Ziua Învierii nu vor fi ei ajutaţi.",
  "Şi am făcut Noi să‑i urmărească în această lume un blestem, iar în Ziua Învierii vor fi ei ruşinaţi[1].",
  "Şi i‑am dat Noi lui Moise Cartea[1] – după ce am nimicit neamurile de mai înainte – ca dovezi limpezi pentru oameni, călăuzire şi îndurare, pentru ca ei să ia aminte.",
  "Tu[1] nu ai fost pe coasta de apus, când i‑am dat lui Moise porunca[2], şi nici n‑ai fost printre martori.",
  "Însă Noi am făcut să se ivească generaţii[1] şi vremea care s‑a scurs peste ele a fost lungă. Tu nu ai locuit printre oamenii din Madyan ca să reciţi [neamului tău] versetele Noastre, dar Noi te‑am trimis pe [tine ca] mesager.",
  "Tu nu ai fost nici la coasta Muntelui Tor, când Noi am strigat[1], dar [Noi ţi‑am revelat], ca o îndurare de la Domnul tău, pentru ca tu să îndemni un neam cărora nu le‑a venit un prevenitor mai înainte de tine, pentru ca ei să ia aminte[2].",
  "[Noi trimitem mesageri] pentru ca, dacă se abate asupra lor o nenorocire[1], pentru ceea ce au făcut mâinile lor mai înainte[2], să nu zică ei: „Doamne, de ce nu ai trimis Tu un profet la noi, ca să urmăm semnele Tale şi să fim noi printre dreptcredincioşi?”",
  "Dar când le‑a venit lor Adevărul din partea Noastră, au zis ei: „Dacă măcar i s‑ar fi trimis şi lui asemenea cu ceea ce i‑a fost trimis lui Moise!”[1] Dar oare nu au tăgăduit ei ceea ce i s‑a trimis lui Moise mai înainte? Zic ei: „Două fermecătorii[2] care se ajută una pe alta!” Şi mai zic: „Noi nu credem în nici una!”",
  "Spune[1]: „Aduceţi voi o carte de la Allah mai bună pentru călăuzire decât acestea două[2] şi eu o voi urma, dacă voi veţi fi întru adevăr![3]”",
  "Iar de nu‑ţi vor răspunde[1], să ştii că ei urmează doar poftele lor! Şi cine este mai rătăcit decât acela care urmează poftei sale fără o călăuzire de la Allah? Allah nu călăuzeşte neamul de nelegiuiţi.",
  "Noi am făcut să ajungă la ei Cuvântul[1] [în f ragmente t rimise u nul după a ltul],[2] pentru ca ei să ia aminte.",
  "Aceia cărora Noi le‑am dat Cartea mai înainte de el[1], aceia cred în el;[2]",
  "Şi când li se recită lor[1] zic ei: „Noi credem în el. Acesta este Adevărul de la Domnul nostru. Şi noi am fost supuşi [lui Allah] înainte de [venirea] lui”;[2]",
  "Aceştia[1] vor fi dăruiţi cu răsplată de două ori, pentru că ei sunt statornici şi pentru că ei resping fapta rea prin fapta bună şi fac milostenie din cele cu care i‑am înzestrat,",
  "Iar când aud ei vorbele grele se îndepărtează de ele şi zic: „Noi avem parte de faptele noastre şi voi aveţi parte de faptele voastre! Pacea asupra voastră![1] Noi nu‑i căutăm pe cei proşti!”[2].",
  "Tu, [Muhammed], nu călăuzeşti pe cine‑ţi place[1], ci Allah călăuzeşte pe cine voieşte şi El îi cunoaşte mai bine pe cei ce se lasă călăuziţi.[2]",
  "Şi ei zic: „Dacă am urma călăuzirea cea bună împreună cu tine, am fi noi smulşi din pământul nostru[1]!” Dar oare nu le‑am stabilit Noi un loc sacru şi sigur, în care se aduc roade de toate soiurile, spre folos din partea Noastră? Însă cei mai mulţi dintre ei nu ştiu.",
  "Şi câte cetăţi am nimicit Noi, după ce s‑au semeţit în viaţa lor! Şi iată casele care nu au mai fost locuite după ei decât de puţini şi Noi suntem moştenitorii [lor][1].",
  "Însă Domnul tău nu nimiceşte cetăţile mai înainte de a fi trimis un mesager la mama lor,[1] care să le citească versetele Noastre. Şi Noi nu am făcut să piară cetăţile decât dacă locuitorii lor au fost nelegiuiţi.",
  "Şi tot ceea ce vi s‑a dat vouă dintre lucruri este numai plăcere trecătoare a acestei vieţi şi podoabă a ei, pe când ceea ce este la Allah este mai bun şi este veşnic. Voi nu pricepeţi?",
  "Oare acela căruia i‑am făcut Noi frumoasă făgăduinţă[1], pe care el o primeşte, este la fel ca acela căruia Noi i‑am dăruit bucuriile vieţii lumeşti şi care în Ziua Învierii se va afla printre cei aduşi [pentru pedeapsă]?[2]”",
  "Şi în Ziua când El îi va chema, le va zice: „Unde sunt aceia despre care aţi pretins că ar fi asociaţii Mei?”",
  "[Atunci] vor zice aceia împotriva cărora se va rosti cuvântul: „Doamne, aceştia sunt cei pe care i‑am dus în rătăcire. Şi i‑am dus pe ei în rătăcire, precum şi noi am fost în rătăcire. Însă noi ne dezvinovăţim înaintea Ta.[1] Ei nu ne‑au adorat pe noi[2]”.",
  "Şi se va spune [atunci]: „Chemaţi‑i pe asociaţii voştri[1]!” Şi ei îi vor chema, dar nu le vor răspunde. Şi ei vor vedea chinul şi atunci vor dori ei să fi fost bine călăuziţi[2].",
  "Şi în Ziua Aceea, El îi va chema şi le va zice: „Ce le‑aţi răspuns voi trimişilor?[1]”",
  "Dar în Ziua Aceea dovezile lor vor fi oarbe pentru ei şi ei nu se vor putea întreba unul pe altul[1].",
  "Însă aceia care s‑au căit[1], au crezut şi au făcut bine, aceia vor fi printre cei care izbândesc.",
  "Şi Domnul tău creează ceea ce voieşte şi alege, însă ei nu vor avea alegere[1]. Mărire lui Allah! El este mai presus de ceea ce‑I asociază Lui![2]",
  "Şi Domnul tău ştie ceea ce ascund piepturile lor[1] şi ceea ce ele fac deschis[2].",
  "Şi El este Allah. Nu există altă divinitate în afară de El! A Lui este lauda atât în această lume cât şi în Lumea de Apoi şi la El este judecata şi la El veţi fi aduşi înapoi[1]!",
  "Spune: „Ce credeţi voi? Dacă Allah ar aşterne peste voi o noapte nesfârşită până în Ziua Învierii, care dumnezeu afară de Allah v‑ar aduce vouă o lumină? Oare voi nu auziţi?”",
  "Spune: „Ce credeţi voi! Dacă Allah ar aşterne peste voi o zi nesfârşită până în Ziua Învierii, care dumnezeu afară de Allah v‑ar aduce vouă o noapte ca să vă odihniţi în timpul ei? Oare voi nu vedeţi?",
  "Prin îndurarea Sa, El v‑a făcut noaptea şi ziua, ca să vă odihniţi şi ca să căutaţi mila Lui. Poate că voi veţi fi mulţumitori.",
  "[Şi adu‑ţi aminte] Ziua când El îi va chema şi va zice[1]: „Unde sunt aceia despre care aţi pretins că ar fi asociaţii Mei?”",
  "Şi vom scoate Noi din fiecare comunitate un martor[1] şi vom zice[2]: „Aduceţi dovada voastră!” Şi vor şti ei că Adevărul este la Allah şi că s‑au îndepărtat de ei acelea pe care ei le‑au plăsmuit.",
  "Qarun[1] a fost din neamul lui Moise, însă el s‑a răzvrătit împotriva lor. Şi i‑am dat Noi atâtea comori, încât numai cheile lui apăsau greu asupra unei cete de [bărbaţi] vânjoşi. Şi când i‑a zis lui neamul său: „Nu te semeţi, fiindcă Allah nu‑i iubeşte pe cei care se semeţesc,",
  "Ci caută cu ceea ce ţi‑a dăruit Allah Casa cea veşnică! Şi nu uita partea ta din această viaţă![1] Şi fă bine, aşa după cum şi Allah ţi‑a făcut ţie bine! Şi nu umbla după stricăciune pe pământ, fiindcă Allah nu‑i iubeşte pe cei care fac stricăciune”,",
  "A zis el: „Mie mi s‑a dat ceea ce am numai pentru ştiinţa pe care eu o stăpânesc![1]” Oare el nu ştia că Allah a nimicit înainte de el dintre neamuri pe cine era mai puternic decât el şi adunase mai multe bunuri? Iar nelegiuiţii nu sunt întrebaţi pentru păcatele lor[2]!",
  "Şi a ieşit el[1] dinaintea neamului său cu toată podoaba sa. Cei care voiau viaţa lumească au zis atunci: „O, de‑am avea şi noi asemenea cu ceea ce i s‑a dat lui Qarun! El este [un om] cu mare noroc!”",
  "Însă aceia cărora le‑a fost dăruită ştiinţa au zis: „Vai vouă! Răsplata lui Allah este mai bună[1] pentru aceia care cred şi săvârşesc fapte bune!” Însă ea [răsplata] nu va fi primită decât de către cei statornici[2].",
  "8. Noi am făcut ca pământul să‑l înghită pe el şi casa lui şi nu a avut el nici o ceată care să‑l sprijine împotriva lui Allah[1] şi nu a fost el dintre cei în stare să se ajute pe ei înşişi.",
  "Şi cei care doriseră ieri să fie în locul lui au zis în dimineaţa următoare: „Vai! Într‑adevăr Allah măreşte câştigul[1] aceluia care voieşte El dintre robii Săi sau îl micşorează[2]. Dacă Allah nu ar fi fost milostiv cu noi, ar fi [lăsat pământul] să ne înghită[3] şi pe noi. Vai! Într‑adevăr necredincioşii nu izbândesc!”",
  "Această Casă de Veci o facem Noi pentru aceia care nu voiesc fală pe pământ, nici stricăciune. Iar sfârşitul [bun] este al acelora care au frică[1].",
  "Cel ce vine cu faptă bună va avea parte de ceva şi mai bun decât ea, iar cel ce vine cu faptă rea [să ştie că] cei care săvârşesc fapte rele nu vor fi răsplătiţi decât după ceea ce au săvârşit.",
  "Acela care ţi‑a prescris Coranul[1] te va aduce înapoi la locul unde [tu vrei] să te întorci.[2] Spune: „Domnul meu ştie mai bine cine vine cu călăuzirea şi cine este în rătăcire răzvedită!”",
  "Tu nu nădăjduiai[1] să ţi se aducă ţie Cartea, decât ca o îndurare de la Domnul tău. Aşadar, nu fi niciodată un ajutor pentru necredincioşi!",
  "Şi ei să nu te abată de la versetele lui Allah,[1] după ce ele ţi‑au fost trimise ţie, şi cheamă la Domnul tău[2] şi nu fi tu dintre politeişti!",
  "Şi nu chema alături de Allah alt dumnezeu, căci nu există altă divinitate în afară de El! Totul va pieri în afară de Chipul Său. La El este judecata şi la El veţi fi aduşi înapoi[1]!",
  "Alif, Lam, Mim.[1]",
  "Oare socotesc oamenii că vor fi lăsaţi [în pace], dacă vor spune „Noi credem!”, şi că ei nu vor fi încercaţi[1]?",
  "Noi i‑am încercat pe cei de dinaintea lor[1] şi Allah îi cunoaşte pe cei care spun adevărul şi îi cunoaşte pe cei care mint [în privinţa credinţei].",
  "Sau socotesc cei care săvârşesc fapte rele că vor putea scăpa de Noi? Ce rău judecă ei!",
  "Aceia care nădăjduiesc în răsplata bună la întâlnirea cu Allah[1] [să ştie că] termenul lui Allah[2] va veni. El este Cel care Aude Totul [şi este] Atoateştiutor [As‑Sami’, Al‑’Alim].",
  "Şi cel care se luptă[1] nu se luptă decât pentru sine, căci Allah este mult prea înstărit ca să aibă nevoie de lume.",
  "Cât despre aceia care cred şi săvârşesc fapte bune, Noi îi vom ierta pe ei pentru faptele lor rele şi‑i vom răsplăti pe ei pentru faptele cele mai bune pe care le‑au săvârşit.",
  "L‑am îndemnat pe om să se poarte cu părinţii săi frumos. Însă dacă ei se vor lupta cu tine pentru ca să‑Mi faci Mie ca asociat[1] ceva despre care tu nu ai ştiinţă, nu le da lor ascultare![2] La Mine este întoarcerea voastră, iar Eu vă voi vesti ceea ce aţi făcut.",
  "Şi pe cei care cred şi săvârşesc fapte bune îi vom face Noi să intre printre cei buni [în Paradis].",
  "Printre oameni sunt [unii] care zic: „Noi credem în Allah”, dar dacă au ei de suferit pentru Allah, atunci socotesc ei că încercarea oamenilor este asemenea cu chinul din partea lui Allah. Dar dacă le vine lor biruinţa de la Domnul tău, atunci zic ei: „Noi am fost cu voi![1]” Dar oare nu este Allah Cel care ştie cel mai bine ce se află în piepturile tuturor lumilor?",
  "Allah îi cunoaşte prea bine pe cei care cred, după cum la fel de bine îi cunoaşte şi pe cei făţarnici.",
  "Şi cei care nu cred le zic acelora care cred: „Urmaţi calea noastră, iar noi vom purta păcatele voastre![1]” Însă ei nu vor purta nimic din păcatele lor, căci ei sunt mincinoşi.",
  "Ci ei vor purta poverile lor şi alte poveri împreună cu poverile lor,[1] iar în Ziua Învierii vor fi ei întrebaţi despre ceea ce au născocit[2].",
  "Şi Noi l‑am trimis pe Noe la neamul său şi a rămas printre ei o mie de ani fără cincizeci de ani. Şi i‑a apucat pe ei potopul, pentru că au fost nelegiuiţi.",
  "Şi i‑am mântuit Noi pe el şi pe locuitorii corabiei şi am făcut Noi [această întâmplare] un semn pentru lumi.",
  "[Şi adu‑ţi aminte] şi de Avraam,[1] când a zis neamului său: „Adoraţi‑L pe Allah şi fiţi cu frică de El! Aceasta este mai bine pentru voi, dacă voi ştiţi!”",
  "Însă voi adoraţi în locul lui Allah nişte idoli şi născociţi minciună. Aceia în care credeţi voi[1] în locul lui Allah nu pot avea nici un mijloc pentru hrănirea voastră. Căutaţi hrana voastră la Allah, adoraţi‑L pe El şi aduceţi‑I Lui mulţumire, căci la El veţi fi întorşi!",
  "Iar dacă voi învinuiţi de minciună,[1] [să ştiţi că] şi alte comunităţi au învinuit de minciună înainte de voi, iar trimisului nu‑i revine decât transmiterea limpede!",
  "Oare nu au văzut ei cum începe Allah creaţia prima oară şi cum o va face pe ea apoi din nou? Acesta este [un lucru] uşor pentru Allah.",
  "Spune: „Umblaţi pe pământ şi vedeţi cum [Allah] a început creaţia! Tot astfel va crea Allah făpturile din nou[1], căci Allah este peste toate cu putere.",
  "El osândeşte pe cine voieşte El[1] şi este îndurător cu cine voieşte El[2] şi la El veţi fi aduşi înapoi.",
  "Şi nu puteţi voi să scăpaţi de puterea Lui[1] nici pe pământ şi nici în cer şi voi nu aveţi în afară de Allah nici aliat şi nici sprijinitor[2].",
  "Iar aceia care nu cred în semnele lui Allah şi în întâlnirea cu El, aceia nu pot nădăjdui în îndurarea Mea şi aceia vor avea parte de osândă dureroasă”.",
  "Şi nu a fost răspunsul neamului său[1] decât că ei au zis: „Omorâţi‑l sau ardeţi‑l în foc!”, însă Allah l‑a mântuit de la foc. Întru aceasta sunt semne pentru un neam de oameni care cred.",
  "Şi a zis:[1] „Voi aţi luat în locul lui Allah idoli pentru ca să vă apropiaţi între voi în viaţa lumească, dar în Ziua de Apoi vă veţi lepăda unul de altul şi vă veţi blestema unul pe altul, iar sălaşul vostru va fi Focul şi nu veţi avea voi sprijinitori”.",
  "A crezut în el Lot,[1] care a zis: „Eu purced către Domnul meu.[2] E l e ste C el P uternic [ şi] Î nţelept” [ Al‑’Aziz, Al‑Hakim].",
  "Şi Noi i‑am dăruit lui [Avraam] pe Isaac şi pe Iacob, am dăruit urmaşilor săi profeţia şi Cartea[1] şi i‑am dat lui răsplata [cuvenită] în această lume, iar în Lumea de Apoi se va afla el printre cei drepţi.",
  "[Şi adu‑ţi aminte] când a zis Lot neamului său: „Voi săvârşiţi faptă ruşinoasă, pe care nu a mai săvârşit‑o nimeni din toate lumile mai înainte de voi![1]",
  "Oare voi vă apropiaţi de bărbaţi şi pândiţi la drum[1] şi în adunarea voastră săvârşiţi faptă urâtă?[2]” Răspunsul neamului său nu a fost altul decât că ei au spus: „Fă să ne vină osânda lui Allah, dacă tu eşti dintre cei care spun adevărul!”",
  "A zis el[1]: „Doamne, ajută‑mă împotriva neamului de stricători!”",
  "Şi când au venit trimişii[1] Noştri la Avraam cu vestea cea bună[2], i‑au zis[3]: „Noi venim să nimicim pe locuitorii acestei cetăţi[4], căci locuitorii ei sunt nelegiuiţi!”",
  "El a zis[1]: „Dar în ea se află Lot!” Şi au răspuns ei: „Noi ştim mai bine cine se află în ea! Pe el împreună cu familia lui îi vom mântui, afară de muierea lui care va fi printre cei ce vor pieri”.",
  "Şi când au venit trimişii Noştri la Lot,[1] el a fost îndurerat pentru ei[2] şi nu s‑a simţit în stare să‑i ajute, însă ei au zis: „Nu te teme şi nu fi mâhnit!... Noi te vom mântui pe tine împreună cu familia ta[3], afară de muierea ta care va fi printre cei ce vor pieri.",
  "Noi vom pogorî asupra locuitorilor din această cetate[1] pedeapsă aspră din cer, pentru că ei sunt nelegiuiţi”.",
  "Şi Noi am făcut din aceasta un semn[1] limpede pentru un neam de oameni care pricep.",
  "Şi la [neamul din] Madyan [l‑am trimis Noi] pe fratele lor Şuayb, care le‑a zis: „O, neam al meu! Adoraţi‑L pe Allah! Şi nădăjduiţi voi în răsplata din Ziua de Apoi[1] şi nu pricinuiţi stricăciune pe pământ![2]”",
  "Însă ei l‑au socotit mincinos şi i‑a lovit pe ei cutremurul şi au căzut [morţi], cu faţa în jos, în casele lor.",
  "[Tot astfel i‑am nimicit şi pe cei din neamurile] ’Ad şi Thamud şi vă este vouă limpede din casele lor[1]. Şeitan le‑a împodobit faptele lor şi i‑a împiedicat pe ei de la drum, cu toate că ei fuseseră în stare să vadă limpede [că ei urmează calea rătăcirii].",
  "[Şi i‑am nimicit Noi] pe Qarun, pe Faraon şi pe Haman. A venit Moise la ei cu semne limpezi, însă s‑au purtat cu semeţie pe pământ şi nu au scăpat nici ei[1].",
  "Pe fiecare l‑am pedepsit Noi după păcatul lui: printre ei se află acela asupra căruia am trimis vijelie cu pietre;[1] printre ei se află acela pe care l‑a lovit strigătul;[2] printre ei se află acela pe care Noi am făcut să‑l înghită pământul;[3] printre ei se află acela pe care Noi l‑am înecat.[4] Şi nu Allah a fost nedrept cu ei, ci ei au fost nedrepţi faţă de ei înşişi.",
  "Pilda acelora care au luat ocrotitori în locul lui Allah este ca pilda păianjenului care şi‑a făcut o casă[1]; dar cea mai slabă casă este casa păianjenului[2], dacă ei măcar ar fi ştiut!",
  "Allah ştie orice cheamă ei în locul Său, căci El este Cel Puternic [şi] Înţelept [Al‑’Aziz, Al‑Hakim].",
  "Şi aceste pilde[1] Noi le dăm oamenilor[3], dar nu le înţeleg decât cei pricepuţi.",
  "Allah a creat cerurile şi pământul cu [chibzuinţă] adevărată şi în aceasta este un semn pentru cei credincioşi.",
  "Recită ceea ce ţi s‑a revelat din Carte şi împlineşte Rugăciunea [As‑Salat]! Rugăciunea [As‑Salat] împiedică de la ceea ce este ruşinos şi de la ceea ce este oprit[1]. Iar pomenirile lui Allah sunt lucru şi mai mare, iar Allah ştie ce faceţi voi!",
  "Nu discutaţi cu oamenii Cărţii decât în felul cel mai frumos,[1] afară de aceia dintre ei care sunt nelegiuiţi [cu voi]! Şi spuneţi: „Noi credem în ceea ce ni s‑a trimis nouă şi vi s‑a trimis vouă! Domnul nostru şi Domnul vostru este unul singur[2] şi noi Lui îi suntem supuşi [musulmani]”.",
  "Şi astfel ţi‑am trimis Noi ţie Cartea[1]. Iar aceia cărora Noi le‑am dat Cartea cred în ea[2]. Şi printre aceştia[3] sunt unii care vor crede în ea şi numai necredincioşii tăgăduiesc semnele[4] Noastre.",
  "Şi tu nu ai citit mai înainte de ea nici o altă carte şi nici nu ai scris‑o cu dreapta ta [fiindcă era neştiutor de carte]. Atunci s‑ar fi îndoit cei care tăgăduiesc Adevărul.",
  "Ba ea[1] [constă din] versete învederate în piepturile acelora cărora li s‑a dat cunoaşterea şi nu tăgăduiesc versetele Noastre decât numai cei nelegiuiţi.",
  "Şi zic ei[1]: „De ce nu i se trimit lui minuni de la Domnul său?” Spune: „Ci minunile sunt numai la Allah[2], iară eu sunt doar un Prevenitor limpede.[3]”",
  "Oare nu le este lor de ajuns că Noi ţi‑am trimis ţie Cartea care le este recitată? Întru aceasta este îndurare şi pomenire pentru un neam [de oameni] care vor să creadă.",
  "Spune: „Allah este de ajuns ca martor între mine şi între voi[1]! El ştie ce se află în ceruri şi ce se află pe pământ. Iar aceia care cred în deşertăciune[2] şi nu cred în Allah, aceia sunt cei care pierd.”",
  "Ei îţi cer să grăbeşti osânda. Şi de n‑ar fi un termen hotărât[1], le‑ar veni pedeapsa! Şi fără îndoială că ea va veni peste ei, pe neaşteptate,[2] fără ca ei să simtă.",
  "Ei îţi cer să grăbeşti osânda, în vreme ce [ei ştiu că] Gheena îi va împresura pe necredincioşi,",
  "Într‑o zi, când îi va cuprinde pe ei chinul de deasupra lor şi de sub picioarele lor şi li se va zice lor: „Gustaţi voi ceea ce aţi săvârşit![1]”",
  "O, robi ai Mei care aţi crezut! Pământul Meu este atât de întins! Adoraţi‑Mă pe Mine![1]",
  "Fiecare suflet va gusta moartea. Apoi veţi fi voi aduşi înapoi la Noi.[1]",
  "Acelora care cred şi săvârşesc fapte bune le vom dărui Noi locuinţă în părţile de sus ale Raiului, pe sub care curg pâraie şi veşnic vor sălăşlui ei în ele. Minunată răsplată pentru cei ce fac lucruri [bune],",
  "Pentru cei care sunt statornici şi în Domnul lor se încred!",
  "Şi câte vietăţi sunt care nu poartă hrana lor![1] Allah le hrăneşte şi pe ele [şi vă hrăneşte] şi pe voi! El este Cel care Aude Totul [şi] Atoateştiutor [As‑Sami’, Al‑’Alim].[2]",
  "Şi dacă tu îi întrebi[1], cine a creat cerurile şi pământul şi a supus Soarele şi Luna, ei răspund: „Allah!” Atunci cum de se lasă ei abătuţi[2]?",
  "Allah dă din belşug cele spre vieţuire cui voieşte El dintre robii Săi sau le împuţinează lor. Allah este a toate ştiutor.",
  "Iar dacă tu îi întrebi cine pogoară apa din cer şi învie cu ea pământul, după ce el a fost mort[1], ei răspund: „Allah!” Spune: „Slavă lui Allah!” Însă cei mai mulţi dintre ei nu pricep.",
  "Şi nu este această viaţă lumească decât joacă şi glumă,[1] însă în Lumea de Apoi este viaţa cea adevărată[2]! Dacă ei ar şti!",
  "[Aminteşte‑le lor], dacă ei se urcă pe corabie şi Îl invocă numai pe Allah, fără să‑I facă Lui nici un părtaş,[1] însă după ce îi izbăveşte [readucându‑i] pe uscat, iată‑i pe ei cum Îi fac asociaţi,",
  "Pentru a tăgădui ceea ce le‑am dat lor[1] şi pentru a se bucura [de plăcerile acestei lumi], însă ei vor şti![2]",
  "Oare nu văd ei[1] că Noi am făcut [locul în care trăiesc ei] un loc sacru şi sigur, în vreme ce oamenii din jurul lor sunt răpiţi? Şi oare cred ei în deşertăciune şi tăgăduiesc binefacerea lui Allah?",
  "Şi cine este mai nelegiuit decât acela care născoceşte minciuni asupra lui Allah[1] sau tăgăduieşte Adevărul[2], atunci când vine la el? Oare nu se află în Gheena sălaş pentru necredincioşi[3]?",
  "Iar pe aceia care luptă pentru Noi[1] îi vom călăuzi Noi pe căile Noastre[2], căci Allah este cu cei credincioşi care fac bine[3].",
  "Alif, Lam, Mim.[1]",
  "Romanii au fost înfrânţi,[1]",
  "În pământul cel mai apropiat;[1] însă după înfrângerea lor, vor învinge ei,[2]",
  "În câţiva ani[1]. La Allah a fost hotărârea şi mai înainte şi după aceea[2]; şi în ziua aceea se vor bucura dreptcredincioşii[3]",
  "De ajutorul lui Allah. El ajută cui voieşte El şi El este Cel Atotputernic [şi] Îndurător [Al‑’Aziz, Ar‑Rahim].",
  "Aceasta este făgăduinţa lui Allah. Şi Allah nu‑Şi calcă făgăduinţa, însă cei mai mulţi oameni nu ştiu.",
  "Ei cunosc ceea ce este văzut din viaţa aceasta, însă ei sunt neştiutori faţă de Viaţa de Apoi![1]",
  "Oare nu s‑au gândit ei în însele sufletele lor[1] că Allah nu a creat cerurile şi pământul şi ceea ce este între ele decât întru adevăr şi pentru un termen hotărât? Însă mulţi dintre oameni nu cred în întâlnirea cu Domnul lor.",
  "Oare n‑au purces ei pe pământ şi n‑au văzut ei cum a fost sfârşitul celor de dinainte de ei? [Aceia] au fost mai puternici decât ei, au scurmat pământul şi l‑au locuit[1] în număr mai mare decât îl locuiesc ei. Şi au venit la ei trimişii lor cu semnele limpezi. Şi Allah nu i‑a nedreptăţit pe ei, ci numai ei s‑au nedreptăţit pe ei înşişi.",
  "Apoi a fost rău sfârşitul celor care au săvârşit rău, fiindcă ei au tăgăduit semnele lui Allah şi le‑au luat pe ele în derâdere.",
  "Allah creează făptura, apoi o face din nou[1], apoi la El veţi fi aduşi înapoi.",
  "În Ziua când va veni Ceasul, nelegiuiţii vor fi deznădăjduiţi",
  "Şi nu vor avea dintre asociaţii lor mijlocitori[1] şi se vor lepăda de asociaţii lor[2].",
  "În Ziua când va veni Ceasul, în Ziua aceea se vor despărţi ei [unii de alţii].",
  "În ce‑i priveşte pe cei care au crezut şi au săvârşit fapte bune, ei se vor bucura într‑o Grădină[1],",
  "Iar în ce‑i priveşte pe cei care nu au crezut şi au socotit semnele Noastre ca şi întâlnirea cu Lumea de Apoi a fi minciuni, aceia vor fi aduşi la chin[1].",
  "Aduceţi, aşadar, slavă lui Allah, când vine seara pentru voi şi când vă treziţi dimineaţa![1]",
  "Slavă Lui în ceruri şi pre pământ – atât înainte de asfinţit, cât şi când sunteţi în mijlocul zilei![1]",
  "El îl scoate pe cel viu din cel mort şi‑l scoate pe cel mort din cel viu. El dă viaţă pământului, după moartea lui[1]. Şi tot astfel veţi fi şi voi scoşi[2].",
  "Printre semnele Lui[1] [este acela] că El v‑a creat pe voi din ţărână[2] şi apoi iată‑vă pe voi oameni care v‑aţi răspândit [pe pământ].",
  "Şi printre semnele Lui [este acela] că El v‑a creat din voi înşivă[1] soaţe, pentru ca voi să trăiţi în linişte împreună cu ele. Şi El a pus între voi dragoste şi îndurare şi întru aceasta sunt semne pentru un neam [de oameni] care chibzuiesc.",
  "Şi printre semnele Lui sunt crearea cerurilor şi a pământului şi deosebirea limbilor voastre şi culorilor voastre. Întru aceasta sunt semne pentru cei care ştiu[1].",
  "Şi printre semnele Lui sunt somnul vostru în timpul nopţii şi în timpul zilei şi căutarea de către voi a harului Său. Întru aceasta sunt semne pentru un neam [de oameni] care aud.",
  "Şi printre semnele Lui este [acela] că El vă arată vouă fulgerul, cu teamă [de trăsnet] şi cu nădejde [în ploaie], şi că pogoară apă din cer, cu care învie pământul, după moartea lui[1]. Întru aceasta sunt semne pentru un neam [de oameni] care pricep.",
  "Şi printre semnele Lui este [acela] că cerul şi pământul există prin porunca Sa,[1] iar dacă vă va chema pe voi cu o chemare[2], veţi ieşi voi din pământ[3].",
  "Ai Lui sunt cei din ceruri şi de pre pământ şi toţi Îi sunt Lui supuşi.",
  "El este Cel care creează prima oară făpturile şi apoi le face din nou[1] – şi aceasta este şi mai uşor pentru El[2] – şi a Lui este pilda cea mai înaltă[3] din ceruri şi de pre pământ şi El este Atotputernic [şi] Înţelept [Al‑’Aziz, Al‑Hakim].",
  "El vă va face vouă pildă din voi înşivă:[1] Aveţi voi dintre cei pe care‑i stăpânesc mâinile voastre drepte[2] asociaţi la cele cu care v‑am înzestrat pe voi şi sunteţi voi întru aceasta de o seamă cu ei? Vă temeţi de ei aşa cum este teama voastră de voi înşivă?[3] Astfel tâlcuim Noi semnele pentru un neam [de oameni] care pricep.",
  "Ba aceia care sunt nelegiuiţi urmează poftele lor, fără de ştiinţă. Şi cine‑l poate călăuzi pe cel pe care Allah l‑a dus în rătăcire? Ei nu vor avea sprijinitori.",
  "Ridică‑ţi faţa ta spre Religia cea adevărată![1] Această [religie] este firea [creată de] Allah[2], după care El i‑a creat pe oameni. Nu există schimbare în creaţia lui Allah.[3] Aceasta este Religia cea dreaptă, dar cei mai mulţi oameni nu ştiu.",
  "Întoarceţi‑vă la El căindu‑vă! Fiţi cu frică de El şi împliniţi Rugăciunea [As‑Salat] şi nu fiţi dintre politeişti,",
  "Dintre cei care au divizat religia lor şi au devenit secte, fiecare ceată bucurându‑se pentru ceea ce are ea!",
  "Dacă‑i atinge pe oameni un rău, atunci Îl cheamă ei pe Domnul lor, întorcându‑se căiţi către El. Apoi, după ce le dă să guste îndurarea Sa[1], iată‑i pe o parte dintre ei cum Îi fac Domnului lor asociaţi,",
  "Fiind nemulţumitori faţă de ceea ce Noi le‑am dat. „Bucuraţi‑vă voi, dar în curând voi veţi şti!...”",
  "Sau le‑am trimis Noi vreo dovadă care vorbeşte despre ceea ce ei I‑au făcut Lui ca asociaţi?[1]",
  "Când le dăm Noi oamenilor să guste îndurarea[1], atunci se bucură de ea[2], însă când îi loveşte pe ei vreun rău pentru ceea ce au săvârşit mâinile lor mai înainte[3], atunci iată‑i pe ei cum deznădăjduiesc.",
  "Oare n‑au văzut ei că Allah dă daruri din belşug cui voieşte El sau le împuţinează [cui voieşte El]? Întru aceasta sunt semne pentru un neam [de oameni] care cred.",
  "Aşadar, dă celui care ţi‑e rudă apropiată ceea ce i se cuvine, ca şi sărmanului şi trecătorului de pe drum[1]! Aceasta este mai bine pentru aceia care doresc Faţa lui Allah.[2] Şi aceştia sunt cei care izbândesc.",
  "Ceea ce voi daţi cu camătă pentru ca să se mărească[1] pe seama averii oamenilor nu va spori la Allah, însă aceia care oferă Dania [Az‑Zakat], dorind Faţa lui Allah[2], aceia vor avea îndoit[3].",
  "Allah este Cel care v‑a creat pe voi, apoi v‑a dat vouă cele de trebuinţă, apoi vă face pe voi să muriţi, apoi vă readuce pe voi la viaţă. Oare se află printre asociaţii voştri cineva care să facă ceva din acestea? Laudă Lui! El este mai presus de ceea ce Îi faceţi voi ca asociaţi!",
  "Stricăciunea s‑a arătat pe uscat şi pe mare,[1] din pricina a ceea ce săvârşesc mâinile oamenilor[2], pentru ca [Allah] să‑i facă pe ei să guste o parte din ceea ce ei au făcut. Poate că ei se vor întoarce!",
  "Spune[1]: „Purcedeţi pe pământ şi vedeţi care a fost sfârşitul celor de mai înainte! Cei mai mulţi dintre ei au fost politeişti![2]”",
  "Îndreaptă faţa ta către[1] Religia cea dreaptă, înainte de a veni de la Allah o Zi ce nu poate fi respinsă[2]! În Ziua aceea [oamenii] vor fi despărţiţi:",
  "Acela care nu crede va avea parte de necredinţa lui, iar aceia care au săvârşit fapte bune pentru sufletele lor pregătesc[1],",
  "Pentru ca [Allah] să‑i răsplătească pe cei care cred şi săvârşesc fapte bune din mare mila Sa. El nu‑i iubeşte pe necredincioşi.",
  "Şi printre semnele Sale sunt [acela că El] trimite vânturile de bine vestitoare, pentru ca să vă facă să gustaţi din îndurarea Sa şi pentru ca să plutească la porunca Sa corăbiile[1], pentru ca să căutaţi harul Său[2]. Poate că voi veţi fi mulţumitori!",
  "Noi am trimis profeţi la neamurile lor mai înainte de tine şi le‑au dus lor semne limpezi[1]. Şi Ne‑am răzbunat Noi pe cei care au fost nelegiuiţi şi a fost o datorie pentru Noi ajutarea dreptcredincioşilor.",
  "Allah este Cel care trimite vânturile şi ele ridică nori, iar El îi risipeşte pe cer, aşa după cum voieşte, şi îi face pe ei bucăţi şi vezi atunci ploaia cum iese din mijlocul lor. Iar când îi atinge cu ea pe cine voieşte El dintre robii Săi, iată‑i pe ei cum se bucură,",
  "Măcar că au fost ei înainte de a fi trimisă asupra lor[1] – chiar înainte de aceasta – încremeniţi de deznădejde.",
  "Priveşte la urmările îndurării lui Allah[1], cum învie El pământul, după moartea lui. Acesta este Cel care îi învie pe morţi şi El este cu putere peste toate.",
  "Însă dacă trimitem Noi un vânt şi văd [ogorul lor] îngălbenit, rămân ei după aceea nemulţumitori.",
  "Dar tu nu‑i poţi face pe morţi să audă şi nu‑i poţi face pe surzi să audă chemarea[1], dacă ei întorc spatele, fugind.",
  "Tu nu poţi fi călăuzitor pentru cei orbi [îndepărtându‑i] de rătăcirea lor. Tu nu‑i poţi face să audă decât pe cei care cred în semnele Noastre şi sunt cu totul supuşi [musulmani][1].",
  "Allah este Cel care vă creează pe voi în slăbiciune, apoi după slăbiciune vă dă putere, iar după putere dă slăbiciune şi cărunteţe, căci Allah creează ceea ce voieşte[1] şi El este Atoateştiutor [şi] Atotputernic [Al‑’Alim, Al‑Qadir].",
  "Şi în Ziua în care va sosi Ceasul vor jura nelegiuiţii că ei nu au rămas decât un ceas[1]. Aşa sunt ei îndepărtaţi de la adevăr.",
  "Însă cei care au fost dăruiţi cu învăţătură şi credinţă vor zice: „Voi aţi rămas, după hotărârea lui Allah[1], până în Ziua Învierii şi aceasta este Ziua Învierii, însă voi nu ştiţi[2]”.",
  "Şi în Ziua aceea nu le va fi de nici un folos dezvinovăţirea acelora care au fost nelegiuiţi şi nici nu vor fi ei chemaţi să caute îndurarea.[1]",
  "Am dat Noi în acest Coran tot felul de pilde pentru oameni, însă dacă le aduci lor un semn[1], zic cei care nu cred: „Voi nu sunteţi decât nişte înşelători!”[2]",
  "Aşa pecetluieşte Allah inimile celor care nu ştiu.",
  "Însă fii răbdător[1], căci făgăduinţa lui Allah este adevăr! Şi să nu te clintească[2] cei care nu cred[3]!",
  "Alif, Lam, Mim.[1]",
  "Acestea sunt versetele Cărţii celei pline de înţelepciune.",
  "[În ele sunt] călăuzire şi îndurare pentru cei care fac bine,",
  "Care împlinesc Rugăciunea [As‑Salat], achită Dania [Az‑Zakat] şi care cred în Viaţa de Apoi.",
  "Aceştia au bună călăuzire de la Domnul lor şi aceştia vor fi cei care vor izbândi.[1]",
  "Dar printre oameni sunt şi [unii][1] care cumpără[2] poveştile deşarte pentru a rătăci cu ele de la calea lui Allah,[3] f ără d e ş tiinţă, ş i p entru a o l ua î n d erâdere[4]. Aceia vor avea parte de osândă înjositoare.",
  "Iar atunci când i se recită lui versetele Noastre, el se întoarce de la ele semeţ, de parcă nici nu le‑ar auzi, ca şi când ar avea în urechile sale o greutate[1]. Vesteşte‑i lui un chin dureros!",
  "Aceia, însă, care cred şi săvârşesc fapte bune vor avea parte de grădinile fericirii,",
  "Şi veşnic vor rămâne în ele. Făgăduinţa lui Allah este adevărată, iar El este Puternic [şi] Înţelept [Al‑’Aziz, Al‑Hakim].",
  "El a creat cerurile fără stâlpi pe care voi să‑i puteţi vedea şi a aruncat [înfigând] în pământ munţi trainici, pentru ca el să nu se clatine cu voi şi a risipit pe el tot felul de vietăţi. Şi am coborât Noi din cer ploaia şi am făcut să crească pe el perechi de plante folositoare de tot felul.",
  "„Aceasta[1] este înfăptuirea lui Allah! Arătaţi‑mi mie ce au creat aceia pe care [i‑aţi luat] în locul Lui![2]” Însă cei nelegiuiţi sunt în rătăcire învederată.",
  "Noi i‑am dat lui Luqman înţelepciunea, [zicând]: „Adu‑I mulţumiri lui Allah[1], căci cel care aduce mulţumire nu aduce mulţumire decât pentru sine[2], pe când cel care este nemulţumitor [să ştie că] Allah cu adevărat nu are nevoie de nimic[3] şi El este Vrednic de Laudă [Hamid].",
  "Şi i‑a zis Luqman fiului său, sfătuindu‑l pe el: „O, fiule! Nu‑I face lui Allah asociat, căci facerea de părtaşi este fărădelege mare!”",
  "Noi l‑am povăţuit pe om [să facă bine] părinţilor săi, mama lui l‑a purtat, [suportând pentru el] slăbiciune după slăbiciune, iar înţărcarea lui a fost după doi ani, [aşadar]: „Adu mulţumire Mie şi părinţilor tăi, căci la Mine este întoarcerea!",
  "Dar dacă se străduiesc pentru ca tu să‑Mi faci ca asociat altceva, despre care tu nu ai cunoştinţă[1], atunci nu te supune lor! Rămâi împreună cu ei în această lume, cu dreptate, dar urmează calea acelora care se întorc către Mine[2], căci apoi la Mine este întoarcerea şi Eu vă voi vesti ceea ce aţi făcut!”",
  "„O, fiul Meu! De ar fi [ceva][1] de greutatea numai a unui bob de muştar[2] şi s‑ar afla ascuns într‑o stâncă, în ceruri sau în pământ[3], Allah îl va scoate la iveală[4], iar Allah este Binevoitor [şi] Bineştiutor [Latif, Khabir]!",
  "O, fiul Meu! Împlineşte Rugăciunea [As‑Salat], porunceşte fapta bună, opreşte de la ceea ce este urât şi rabdă ceea ce vine asupra ta[1], căci aceasta este dintre lucrurile hotărâte [de Allah]!",
  "Nu te întoarce de la oameni şi nu păşi pe pământ cu semeţie, căci Allah nu‑l iubeşte pe cel trufaş şi mândru!",
  "Fii cumpătat în mersul tău şi scoboară glasul tău, căci cel mai urât dintre toate este glasul măgarului!”",
  "Oare nu vedeţi voi că Allah v‑a supus vouă câte sunt în ceruri şi câte sunt pe pământ şi v‑a copleşit pe voi cu binefacerile Sale – atât cele văzute cât şi cele ascunse? Şi sunt unii dintre oameni care discută despre Allah[1]! fără de ştiinţă[2], fără călăuzire şi fără carte care să‑i lumineze[3]!",
  "Şi când li se zice lor[1]: „Urmaţi ceea ce a trimis Allah!”, atunci zic ei: „Ba noi urmăm cele cu care i‑am găsit pe părinţii noştri!”[2] Chiar dacă‑i cheamă Şeitan la pedeapsa văpăii?!",
  "Acela care supune faţa sa lui Allah şi este binefăcător, acela s‑a prins de toarta cea mai trainică. La Allah se află sfârşitul [tuturor] lucrurilor[1].",
  "Iar acela care nu crede, să nu te întristeze necredinţa lui! La Noi este întoarcerea lor şi [atunci] Noi le vom vesti ceea ce au făcut ei. Allah este Bineştiutor al celor ascunse în piepturi.",
  "Le dăm lor bucuria numai pentru puţin [timp], apoi îi vom sili pe ei la chin aspru[1].",
  "Însă dacă îi întrebi: „Cine a creat cerurile şi pământul?”, ei vor răspunde: „Allah!” Spune: „Slavă lui Allah!” Dar cei mai mulţi dintre ei nu ştiu.",
  "Ale lui Allah sunt cele din ceruri şi de pre pământ. Allah este Deajuns pentru Sine[1] [şi] Vrednic de Laudă [Al‑Ghaniyy, Al‑Hamid]!",
  "Şi de s‑ar schimba în calemuri[1] toţi copacii de pe pământ şi de s‑ar vărsa în mare şapte[2] mări [de cerneală], cuvintele lui Allah[3] tot nu s‑ar termina. Allah este Puternic [şi] Înţelept [‘Aziz, Hakim].",
  "Crearea voastră şi învierea voastră nu sunt [pentru Allah] decât [la fel de uşoare] ca pentru un singur suflet! Allah este Cel care Aude Totul [şi] Cel care Vede [Samih, Basir]!",
  "Oare nu vezi că Allah face să intre noaptea în zi şi face să intre ziua în noapte[1] şi că El a supus Soarele şi Luna, fiecare alergând până la un termen hotărât[2], şi că Allah este Bineştiutor a ceea ce faceţi voi?",
  "Aceasta[1] pentru că Allah este Adevărul, iar ceea ce cheamă ei în locul Lui sunt vorbe deşarte şi pentru că Allah este Cel Înalt [şi] Cel Mare [Al‑’Aliyy, Al‑Kabir].",
  "Oare nu vezi că din harul lui Allah corăbiile plutesc pe mare, spre a vă arăta vouă din semnele Sale? Şi întru aceasta sunt semne pentru oricine este răbdător şi mulţumitor.",
  "Şi dacă‑i învăluie pe ei valurile, asemenea umbrelor[1], atunci Îl cheamă ei numai pe Allah, cu credinţă faţă de religia Lui, iar după ce‑i izbăveşte pe ei, [aducându‑i] pe uscat, atunci unii dintre ei sunt şovăitori şi nimeni nu tăgăduieşte semnele Noastre, afară numai de cel viclean şi de cel nemulţumitor.",
  "O, voi oameni, fiţi cu frică faţă de Domnul vostru şi temeţi‑vă de o Zi în care nici un părinte nu‑i va putea fi fiului său de ajutor şi nici un fiu nu‑i va fi de ajutor părintelui său! Făgăduinţa lui Allah este Adevăr. Şi să nu vă înşele pe voi viaţa lumească şi să nu vă înşele pe voi cel amăgitor în privinţa lui Allah![1]",
  "Numai la Allah se află cunoaşterea Ceasului[1]. El face să coboare ploaia îmbelşugată şi El ştie ce se află în pântece[2]. Nici un suflet nu ştie ce va dobândi mâine[3] şi nici un suflet nu ştie în care [loc de pe] pământ va muri. Allah este Atoateştiutor [şi] Bineştiutor [‘Alim, Khabir].",
  "Alif, Lam, Mim.[1]",
  "Revelarea acestei Cărţi este, fără îndoială, de la Stăpânul lumilor.",
  "Zic ei: „El a plăsmuit‑o!” Dimpotrivă, ea este Adevărul de la Domnul tău, pentru ca tu să previi un neam, căruia nu i‑a venit nici un prevenitor mai înainte de tine.[1] Poate că ei se vor lăsa călăuziţi!",
  "Allah este Cel care a creat cerurile şi pământul, precum şi ceea ce se află între ele, în şase zile, şi apoi S‑a aşezat pe Tron[1]. Voi nu aveţi în afara Lui ocrotitor şi nici mijlocitor. Oare voi nu vreţi să luaţi aminte?",
  "El cârmuieşte toate lucrurile din cer şi de pre pământ. Apoi vor urca ele la El într‑o zi a cărei măsură este de o mie de ani, după cum număraţi voi.",
  "Acesta[1] este Ştiutorul lumii celor nevăzute şi a celor văzute, Atotputernic [şi] Îndurător [Al‑’Aziz, Ar‑Rahim],",
  "Care a făcut desăvârşit tot ceea ce a creat. Aşadar, [El] a creat omul din lut[1], la început,",
  "Apoi i‑a făcut pe urmaşii lui dintr‑o apă anume dispreţuiţă [sperma].",
  "Apoi l‑a plăsmuit pe el[1] şi a suflat în el duhul Său[2]. Şi v‑a dat vouă auzul, ochii şi inimile.[3] Însă voi îi aduceţi atât de puţin mulţumire!",
  "Şi zic ei[1]: „Oare când noi ne vom pierde în pământ, vom mai fi noi făcuţi din nou?” [Desigur], dar ei nu cred în întâlnirea cu Domnul lor[2].",
  "Spune: „Vă va lua îngerul morţii căruia i‑au fost încredinţate sufletele voastre, dar apoi veţi fi aduşi înapoi[1] la Domnul vostru”.",
  "Şi de i‑ai vedea tu pe nelegiuiţi atunci cu capetele plecate înaintea Domnului lor, zicând: „Doamne, noi am văzut şi am auzit. Lasă‑ne pe noi să ne întoarcem[1], ca să săvârşim fapte bune, căci noi credem acum cu tărie[2]!”",
  "Dacă Noi am voi, i‑am da fiecărui suflet călăuzire, dar cuvântul Meu este adevărat: „Voi umple Gheena cu djinni şi oameni, adunaţi într‑aolaltă!”",
  "„Gustaţi, aşadar, pentru că voi aţi uitat întâlnirea cu această zi a voastră![1] Şi Noi v‑am uitat pe voi![2] Gustaţi chinul cel veşnic pentru ceea ce aţi făcut!”",
  "Ci numai aceia cred în versetele Noastre, care, atunci când ele le sunt pomenite, cad, prosternându‑se[1], şi aduc laudă şi slavă Domnului lor, fără ca ei să fie semeţi,[2]",
  "Când coastele lor părăsesc culcuşurile, pentru a‑L chema pe Domnul lor cu frică[1] şi c u n ădejde[2] şi ei fac milostenie din cele[3] cu care i‑am înzestrat.",
  "Dar nici un suflet nu ştie ce‑i este ascuns[1] ca bucurie[2], drept răsplată pentru ceea ce au săvârşit[3].",
  "Dar oare cel care crede este asemenea cu cel nelegiuit? Nu, ei nu sunt deopotrivă![1]",
  "În ce‑i priveşte pe aceia care cred şi săvârşesc fapte bune, ei vor avea parte de grădinile Sălaşului[1] ca răsplată pentru ceea ce au săvârşit.",
  "În ce‑i priveşte pe aceia care sunt nelegiuiţi, sălaşul lor va fi Focul şi ori de câte ori vor încerca să iasă din el,[1] v or fi împinşi înapoi în el şi li se va zice lor: „Gustaţi chinul Focului, pe care voi aţi tăgăduit‑o!”",
  "Însă Noi le vom da lor[1] să guste din chinul cel mai apropiat,[2] înainte de chinul cel mare[3], pentru ca ei să se întoarcă[4].",
  "Şi cine este mai nelegiuit decât acela căruia i se pomenesc versetele Domnului său, iar el se întoarce apoi de la ele[1]? Noi suntem pedepsitori faţă de cei nelegiuiţi!",
  "Noi i‑am dat lui Moise Cartea[1] – deci nu te îndoi de primirea ei![2] – şi Noi am făcut‑o îndreptare pentru fiii lui Israel.",
  "Şi Noi am făcut dintre ei ocârmuitori care să călăuzească după porunca Noastră, câtă vreme ei s‑au arătat statornici şi au crezut cu tărie în versetele Noastre.",
  "Domnul tău este Cel care va hotărî între ei şi în Ziua Învierii cu privire la cele asupra cărora au păreri deosebite.",
  "Oare nu au luat ei pildă[1] de la neamurile pe care Noi le‑am făcut să piară mai înainte de ei şi prin ale căror locuinţe umblă?[2] Întru aceasta sunt semne[3]! Oare ei nu aud?[4]",
  "Oare ei nu văd că Noi mânăm apa în pământul cel uscat şi din ea facem să se ivească semănături[1], din care mănâncă vitele lor şi ei înşişi? Oare ei nu văd?[2]",
  "Şi ei zic[1]: „Şi când va fi această victorie,[2] dacă voi spuneţi adevărul?”",
  "Spune: „În ziua victoriei nu le va fi de nici un folos credinţa acelora care nu cred şi nu li se va da lor nici un răgaz[1]!”",
  "Deci, întoarce‑te de la ei[1] şi aşteaptă[2], căci ei sunt în aşteptare[3]!",
  "O, Profetule! Fii cu frică de Allah şi nu da ascultare necredincioşilor şi făţarnicilor, căci Allah este Atoateştiutor şi Înţelept [‘Alim, Hakim]![1]",
  "Şi urmează ceea ce îţi este revelat de către Domnul tău[1], căci Allah este bine ştiutor a ceea ce săvârşiţi!",
  "Şi încrede‑te în Allah, căci El este cel mai bun proteguitor!",
  "Allah nu i‑a dat omului două inimi înlăuntrul său şi nu le‑a făcut pe soaţele voastre, de care voi vă despărţiţi,[1] s ă fi e asemenea mamelor voastre[2]. Şi nu i‑a făcut pe copiii voştri înfiaţi să fie asemenea fiilor voştri.[3] Acestea sunt cuvinte ce ies din gurile voastre, însă Allah spune Adevărul şi El îl călăuzeşte [pe om] pe drumul cel drept.",
  "Chemaţi‑i după părinţii lor, căci astfel este mai cu dreptate faţă de Allah. Iar dacă nu‑i cunoaşteţi pe părinţii lor, atunci socotiţi‑i fraţi ai voştri întru credinţă şi aliaţi ai voştri! Şi nu este nici un păcat pentru ceea ce săvârşiţi voi din greşeală[1], ci numai pentru ceea ce inimile voastre săvârşesc cu bună ştiinţă. Allah este Iertător, Îndurător [Ghafur, Rahim].[2]",
  "Profetul este mai milostiv[1] faţă de dreptcredincioşi decât îşi sunt ei înşişi, iar soţiile sale sunt mamele lor[2]. Rudele de sânge sunt mai îndreptăţite între ele [în privinţa succesiunii], după Cartea lui Allah[3], decât dreptcredincioşii [de la Medina] şi decât însoţitorii lui[4] [de la Mekka], afară de ceea ce [voiţi] să daţi ca binefacere aliaţilor voştri şi aceasta se află scrisă în Carte.[5]",
  "[Adu‑ţi aminte] când am făcut noi legământ cu profeţii şi cu tine, cu Noe, cu Avraam, cu Moise şi cu Isus – fiul Mariei – şi când am luat de la ei legământ puternic,",
  "Ca El să‑i întrebe pe cei care au ţinut legământul lor despre faptele lor![1] Iar pentru cei necredincioşi a pregătit El osândă dureroasă.",
  "O, voi cei care credeţi! Aduceţi‑vă aminte de harul lui Allah asupra voastră când au venit oştenii asupra voastră[1] şi când Noi am trimis asupra lor un vânt şi oşteni pe care voi nu i‑aţi văzut[2]. Şi Allah este Cel care Vede ceea ce voi împliniţi.",
  "Când ei au venit la voi de deasupra voastră şi de sub voi[1] şi c ând o chii voştri au fost tulburaţi şi inimile v‑au ajuns în gât[2] şi v‑aţi făcut voi fel de fel de gânduri în privinţa [făgăduinţei] lui Allah.",
  "Atunci au fost dreptcredincioşii încercaţi[1] şi au fost zguduiţi de un cutremur puternic[2].",
  "Şi când au zis făţarnicii şi aceia în ale căror inimi era boală[1]: „Allah şi Trimisul Său nu ne‑au promis nouă[2] decât numai deşertăciune!”",
  "Şi când au zis o parte dintre ei[1]: „O, voi, popor din Yathrib[2]! Nu este loc pentru voi![3] Deci întoarceţi‑vă!”[4] Şi au cerut atunci un grup dintre ei îngăduinţa Profetului, zicând: „Casele noastre sunt fără apărare!”, în vreme ce ele nu erau fără apărare, iar ei voiau numai să fugă.",
  "De s‑ar fi intrat[1] peste ei prin laturile lui [oraşului] şi de li s‑ar fi cerut să se răzvrătească[2], ei ar fi făcut‑o fără să fi rămas decât numai puţin [timp][3],",
  "Însă ei făcuseră mai înainte legământ faţă de Allah[1] să nu se întoarcă, fugind, şi va trebui să dea socoteală pentru legământul faţă de Allah.",
  "Spune: „Nu vă va fi de nici un folos fuga, dacă voi veţi fugi de moarte [fără luptă] sau de ucidere [în luptă],[1] şi atunci[2] nu v‑aţi bucura voi [de viaţă] decât puţin [timp]![3]”",
  "Spune: „Cine este acela care vă va apăra pe voi de Allah, dacă El vă va vrea un rău[1] sau dacă El vă va dori vouă îndurare?” Nu vor găsi pentru ei [aceia care‑şi încalcă legământul faţă de Allah] ocrotitor şi ajutor afară de Allah!",
  "Allah îi cunoaşte pe aceia dintre voi care pun piedici[1] şi pe aceia care le spun fraţilor lor[2]: „Veniţi la noi![3]”, în vreme ce ei nu arată decât puţină vitejie în luptă,",
  "[Fiind] zgârciţi cu voi[1]. Şi când teama vine, îi vezi pe ei cum privesc la tine cu ochii rotindu‑se[2], ca acela care leşină de [spaima] morţii[3]. Iar când teama se duce, atunci vă rănesc pe voi cu limbi ascuţite, zgârciţi cu fapta bună[4]. Aceştia nu au crezut niciodată şi, de aceea, Allah zădărniceşte faptele lor, căci acest lucru este uşor pentru Allah.",
  "Ei cred că aliaţii[1] n u au p lecat.[2] I ar d acă a liaţii v in[3], doresc ca ei să meargă prin deşert printre beduini şi să întrebe despre veştile voastre[4]. Şi de ar fi printre voi[5], nu ar lupta ei decât [foarte] puţin[6].",
  "Aţi avut voi în Trimisul lui Allah o pildă frumoasă, pentru cel care nădăjduieşte în Allah şi în Ziua de Apoi şi Îl pomeneşte pe Allah mereu.",
  "Şi când i‑au văzut dreptcredincioşii pe aliaţi, au zis: „Aceasta este ceea ce ne‑au făgăduit Allah şi Trimisul Său.[1] A devăr a u g răit A llah ş i Trimisul Său”.[2] Şi nu a făcut aceasta[3] decât să le sporească lor credinţa şi supunerea[4].",
  "Între dreptcredincioşi sunt oameni care au fost sinceri în legământul pe care l‑au făcut faţă de Allah[1], unii dintre ei au pierit,[2] iar alţii dintre ei aşteaptă fără să schimbe nimic [din legământul lor][3],",
  "Pentru ca Allah să‑i răsplătească pe cei sinceri[1] pentru sinceritatea lor şi să‑i chinuiască pe cei făţarnici, dacă El voieşte, sau să accepte căinţa lor, căci Allah este Iertător, Îndurător [Ghafur, Rahim].",
  "Şi Allah i‑a alungat înapoi[1] pe cei care nu au crezut, cu toată furia lor. Ei nu au dobândit nici un bine[2]. Allah este de ajuns pentru dreptcredincioşi în luptă, căci Allah este Puternic [şi] Tare [Qawiyy, ‘Aziz].",
  "El i‑a lăsat pe cei care i‑au ajutat[1] dintre oamenii Cărţii să coboare din cetăţile lor şi a aruncat spaimă în inimile lor. Pe o parte dintre ei i‑aţi omorât, iar o altă parte dintre ei i‑aţi luat în captivitate.[2]",
  "El v‑a dat vouă spre moştenire ţinutul lor, casele lor, averile lor şi un pământ pe care voi nu l‑aţi mai călcat niciodată.[1] A llah e ste c u putere p este toate.",
  "O, Profetule! Spune soţiilor tale: „De voiţi voi această viaţă şi podoabele ei, atunci veniţi, căci eu vă voi da vouă mijloacele cele necesare[1] şi vă voi da vouă dezlegare [prin divorţ], după cuviinţă.",
  "Iar de Îl voiţi voi pe Allah, precum şi pe Trimisul Său[1] ş i C asa d e Apoi[2], atunci Allah a pregătit pentru cele binefăcătoare dintre voi răsplată mare!”",
  "O, voi soţii ale Profetului! Aceea dintre voi care va săvârşi o faptă ruşinoasă va avea parte de chin ce i se va spori îndoit[1], căci aceasta este pentru Allah [un lucru] uşor!",
  "Însă aceleia dintre voi care arată supunere faţă de Allah şi faţă de Trimisul Lui şi împlineşte fapte bune îi vom da Noi răsplată îndoită şi îi vom pregăti[1] daruri alease.",
  "O, voi soţii ale Profetului! Voi nu sunteţi ca nici una dintre femei. Dacă sunteţi pioase, nu vă arătaţi binevoitoare [faţă de bărbaţi], cu vorba,[1] pentru ca acela care are o boală[2] în inimă să nu poftească la voi, şi spuneţi vorbe potrivite!",
  "Şedeţi în casele voastre şi nu vă arătaţi [nurii][1], aşa cum se arătau în vremea Jahiliyyei[2] d e m ai înainte! Împliniţi Rugăciunea [As‑Salat], achitaţi Dania [Az‑Zakat] şi fiţi cu supunere faţă de Allah şi Trimisul Său! Allah voieşte să ţină departe de la voi, o, neam al [Profetului][3], ruşinea[4] şi să vă curăţească pe voi întru totul.",
  "Şi ţineţi minte versetele lui Allah care sunt recitate în casele voastre şi înţelepciunea![1] Allah este Cel Binevoitor [şi] Bineştiutor [Latif, Khabir].",
  "Musulmanilor şi musulmancelor, dreptcredincioşilor şi dreptcredincioaselor, celor supuşi şi celor supuse, celor iubitori de adevăr şi celor iubitoare de adevăr, celor statornici şi celor statornice, celor smeriţi şi celor smerite, celor ce dau milostenii şi acelora [dintre femei] care dau milostenii, celor care postesc şi acelora [dintre femei] care postesc, celor care îşi păzesc castitatea lor şi acelora [dintre femei] care şi‑o păzesc, celor care‑L pomenesc pe Allah mereu şi acelora [dintre femei] care‑L pomenesc, Allah le‑a pregătit iertare[1] şi răsplată mare.",
  "Nu se cuvine ca un dreptcredincios şi nici o dreptcredincioasă să mai aleagă, dacă Allah şi Trimisul Său au hotărât în privinţa lor un lucru. Iar acela care se răzvrăteşte împotriva lui Allah şi a Trimisului Său(74) se află în rătăcire învederată.[1]",
  "Şi i‑ai spus aceluia asupra căruia Allah Şi‑a trimis harul Său,[1] cum şi tu ai trimis harul tău asupra lui:[2] „Păstreaz‑o pentru tine pe soaţa ta[3] şi fii cu frică de Allah!”. Tu ai ţinut ascuns în sufletul tău ceea ce Allah a voit să descopere.[4] Tu te‑ai temut de oameni[5], măcar că Allah este mai vrednic să te temi de El. Apoi, când Zayd a întrerupt orice legătură cu ea, Noi Ţi‑am dat‑o ţie să‑ţi fie soaţă, pentru ca dreptcredincioşii să nu mai aibă reţinere în privinţa soţiilor fiilor lor adoptivi, dacă aceştia întrerup orice legături cu ele[6]. Şi porunca lui Allah trebuie să fie împlinită[7].",
  "Nu este nici un păcat pentru Profet întru ceea ce i‑a poruncit Allah.[1] Aceasta este Legea lui Allah pentru aceia care au fost mai înainte.[2] P orunca l ui A llah e ste o h otărâre h ărăzită.",
  "Aceia care transmit mesajele lui Allah şi se tem de El şi nu se tem de nimeni afară de Allah [să ştie că] Allah este de ajuns pentru a ţine socoteala [la toate].",
  "Muhammed nu este tată nici unuia dintre bărbaţii voştri,[1] ci el este Trimisul lui Allah şi încheietorul profeţilor,[2] şi Allah este Atoateştiutor.",
  "O, voi cei care credeţi, pomeniţi‑L pe Allah mereu",
  "Şi slăviţi‑L pe El dimineaţa şi seara!",
  "El este Cel ce vă binecuvântează, ca şi îngerii Săi, pentru ca să vă scoată pe voi din întunecimi la lumină[1]. Şi El este cu dreptcredincioşii Îndurător.",
  "Salutul lor în ziua când Îl vor întâlni[1] va fi „Pace!”[2], iar El le‑a pregătit lor o răsplată generoasă[3].",
  "O, Profetule! Noi te‑am trimis ca martor, ca binevestitor, ca prevenitor",
  "Şi ca un chemător [al oamenilor] la Allah[1], cu voia Lui, şi ca o candelă luminoasă[2].",
  "Vesteşte dreptcredincioşilor că ei vor avea de la Allah mare îndurare[1]!",
  "Nu da ascultare necredincioşilor şi făţarnicilor, nu da atenţie răutăţii lor şi încrede‑te în Allah, căci Allah este de ajuns ca Ocrotitor!",
  "O, voi cei care credeţi! Dacă vă căsătoriţi cu dreptcredincioase şi apoi divorţaţi de ele, înainte să le fi atins, voi nu le puteţi impune o perioadă de aşteptare[1]. Daţi‑le lor lucruri de care să se bucure şi lăsaţi‑le pe ele libere[2], după cuviinţă!",
  "O, Profetule! Noi îţi îngăduim ţie soţiile tale, cărora tu le dai zestre, precum şi pe acelea care se află sub stăpânirea dreptei tale, pe care Allah ţi le‑a dăruit ca pradă[1], precum şi pe fiicele unchiului tău după tată şi pe fiicele mătuşii tale după tată, pe fiicele unchiului tău după mamă şi pe fiicele mătuşii tale după mamă, care au purces împreună cu tine[2], şi asemenea orice femeie dreptcredincioasă, dacă se dăruieşte ea însăşi Profetului, dacă primeşte Profetul să o ia în căsătorie,(98) acesta este un privilegiu numai pentru tine, fără de [ceilalţi] dreptcredincioşi(99). Noi ştim ceea ce le‑am impus lor în privinţa soaţelor lor şi acelora pe care le stăpânesc dreptele lor(100), ca să nu fie nici o stânjeneală pentru tine(101), iar Allah este Iertător, Îndurător [Ghafur, Rahim].",
  "Tu poţi lăsa să aştepte pe cine voieşti dintre ele[1] şi tu poţi primi la tine pe cine voieşti[2]. Şi nu este nici un păcat pentru tine, dacă tu chemi la tine una din cele pe care le‑ai îndepărtat[3]. Acesta este [lucrul] cel mai apropiat pentru ca ochii lor să se răcorească[4] şi pentru ca ele să nu se întristeze şi să fie mulţumite cu ceea ce le‑ai dat tuturora. Allah ştie ceea ce este în inimile voastre căci Allah este Atoateştiutor [şi] Blând [‘Alim, Halim].",
  "El nu‑ţi mai îngăduie ţie [să iei alte] femei apoi,[1] nici să le schimbi pe ele cu alte soaţe[2], chiar dacă îţi place frumuseţea lor – afară de cele pe care le stăpâneşte dreapta ta[3]. Allah este peste toate Veghetor.",
  "O, voi cei care credeţi! Nu intraţi în casele Profetului, decât dacă vi se dă vouă încuviinţare, pentru o mâncare, fără să aşteptaţi prepararea ei.[1] Dar dacă sunteţi chemaţi, atunci intraţi[2], însă după ce aţi mâncat, împrăştiaţi‑vă, fără a zăbovi la poveşti[3]. Aceasta i‑ar pricinui neplăcere Profetului şi el s‑ar ruşina de voi [să vă poftească să ieşiţi], însă Allah nu se ruşinează [să vă spună] adevărul. Iar dacă le rugaţi pe ele[4] pentru u n lucru, atunci rugaţi‑le de după o perdea. Aceasta[5] e ste m ai curat pentru inimile voastre şi pentru inimile lor. Şi nu se cade ca voi să‑i pricinuiţi vreo neplăcere Trimisului lui Allah, nici să vă căsătoriţi vreodată cu soţiile sale, după el[6]. Acesta ar fi pentru Allah un mare [păcat].",
  "Dacă voi scoateţi la iveală un lucru ori îl ţineţi ascuns, Allah este Atoateştiutor [‘Alim].",
  "Nu este nici un păcat pentru ele în privinţa părinţilor lor, copiilor lor, fraţilor lor, a fiilor fraţilor lor, fiilor surorilor lor, a femeilor lor, a acelora pe care le stăpânesc dreptele lor.[1] Şi fiţi cu frică de Allah, căci Allah este Martor la toate!",
  "Allah şi îngerii Săi Se roagă[1] pentru Profet. O, voi cei care credeţi, rugaţi‑vă pentru el şi salutaţi‑l pe el cu tot respectul.",
  "Aceia care Îi necăjesc pe Allah şi Trimisul Său vor fi blestemaţi de Allah în această lume şi în Lumea de Apoi şi El le va pregăti lor osândă umilitoare.",
  "Iar aceia care îi vor necăji pe dreptcredincioşi şi pe dreptcredincioase, fără ca ei să fi agonisit [ceva pentru care să merite aceasta], aceia vor avea parte de ponegrire şi de păcat învederat.",
  "O, Profetule! Spune soaţelor tale şi copilelor tale şi femeilor dreptcredincioşilor să se învelească în jilbaburile[1] lor, căci astfel vor fi mai bine distinse să fie cunoscute şi să nu li se pricinuiască necazuri![2] Allah este Iertător, Îndurător [Ghafur, Rahim].",
  "De nu vor înceta cei făţarnici[1] şi cei ce au boală în inimile lor[2] şi cei ce seamănă zvonuri, [îndemnând la răzvrătire], în Medina, Noi te vom aţâţa împotriva lor şi atunci nu‑ţi vor mai fi ei vecini în ea decât pentru puţin [timp].",
  "Blestemaţi vor fi ei şi oriunde vor fi aflaţi, vor fi ei prinşi[1] şi măcelăriţi fără îndurare.",
  "Aceasta a fost legea lui Allah pentru cei care au trăit mai înainte[1] şi tu nu vei afla schimbare pentru Legea lui Allah.",
  "Oamenii te întreabă despre Ceas. Spune: „Numai la Allah este ştiinţa despre el![1]” Şi de unde să ştii? S‑ar putea ca Ceasul să fie aproape.",
  "Allah i‑a blestemat pe necredincioşi şi le‑a pregătit lor flăcările[1],",
  "Veşnic vor sălăşlui în ele şi nu vor găsi ocrotitor şi nici sprijinitor,",
  "Iar în ziua când feţele lor vor fi întoarse de pe o parte pe alta în foc[1], vor zice ei: „Vai nouă! De I‑am fi dat noi ascultare lui Allah şi de i‑am fi dat noi ascultare Trimisului!”",
  "Şi vor zice ei: „Doamne, noi le‑am dat ascultare stăpânilor noştri şi mai marilor noştri[1], însă ei ne‑au rătăcit pe noi de la drum!",
  "Doamne, dă‑le lor pedeapsă îndoită[1] şi blesteamă‑i pe ei cu mare blestem!”",
  "O, voi cei care credeţi! Nu fiţi ca aceia care l‑au defăimat pe Moise! Iar Allah l‑a socotit pe el nevinovat de spusele lor şi a fost el la Allah în mare cinste.",
  "O, voi cei care credeţi! Fiţi cu frică de Allah şi spuneţi vorbe adevărate,",
  "Pentru ca El să vă îndrepte faptele voastre şi să vă ierte greşelile voastre! Acela care este cu supunere faţă de Allah şi faţă de Trimisul Său va dobândi mare izbândă[1].",
  "Noi am propus cerurilor, pământului şi munţilor sarcina de a purta povara Adevărului, dar ele au refuzat să o poarte şi le‑a fost teamă de ea, însă s‑a încărcat omul cu ea, căci el este tare nedrept [faţă de el însuşi] şi tare neştiutor.[1]",
  "[Este astfel] pentru ca Allah să‑i osândească pe făţarnici şi pe făţarnice, pe politeişti şi pe politeiste. Însă Allah primeşte căinţa dreptcredincioşilor şi dreptcredincioaselor. Allah este Iertător, Îndurător [Ghafur, Rahim].",
  "Slavă lui Allah, ale Căruia sunt cele din ceruri şi cele de pre pământ, şi slavă Lui în Viaţa de Apoi! El este Cel Înţelept [şi] Bineştiutor [Al‑Hakim, Al‑Khabir].",
  "El ştie ce intră în pământ[1] şi ce iese din el[2], ce coboară din cer[3] şi ce se suie la el[4]. Şi El este Îndurător, Iertător [Ar‑Rahim, Al‑Ghafur].",
  "Aceia care nu cred zic[1]:„Ceasul nu va veni la noi![2]” Spune: „Ba – pe Domnul meu! – el[3] va veni la voi!” Celui ce ştie Necunoscutul nu‑I scapă nici măcar greutatea unui fir de colb, nici din ceruri, nici de pe pământ. Şi nimic – nici mai mic decât aceasta, nici mai mare – nu există fără să nu fie [înscris] într‑o Carte desluşită[4].",
  "Pentru ca El să‑i răsplătească pe aceia care cred şi săvârşesc fapte bune, căci pentru ei este iertare şi înzestrare generoasă;",
  "Aceia, însă, care se străduiesc să facă zadarnice versetele Noastre[1], aceia vor avea parte de suferinţa unei pedepse dureroase[2].",
  "Şi cei cărora li s‑a dat ştiinţa văd[1] că ceea ce ţi s‑a trimis de către Domnul tău este Adevărul care călăuzeşte către calea Celui Puternic [şi] Vrednic de Laudă [Al‑’Aziz, Al‑Hamid][2].",
  "Şi zic aceia care nu cred[1]: „Vreţi să vă îndrumăm către un bărbat[2] care vă vesteşte că, după ce vă veţi fi făcuţi voi fărâme împrăştiate[3], veţi fi voi întorşi la viaţă?",
  "A plăsmuit el minciună, punând‑o pe seama lui Allah[1] sau este el stăpânit de nebunie?” [Ba nu!] Iar aceia care nu cred în Viaţa de Apoi vor avea parte de osândă pentru că ei sunt în rătăcire adâncă[2].",
  "Oare nu văd ei cerul şi pământul de dinaintea lor şi din urma lor?[1] De am voi Noi, am face ca pământul să se scufunde cu ei[2] sau am face să cadă asupra lor bucăţi din cer[3]. Întru aceasta se află semn pentru orice rob care se căieşte.",
  "Şi Noi i‑am dat lui David îndurare din partea Noastră. „O, voi munţi, aduceţi mărire, repetând împreună cu el, şi voi păsări [asemenea]!” Şi am muiat Noi fierul pentru el[1],",
  "[Zicându‑i lui:] „Fă cămăşi de zale şi îmbină bine verigile! Şi săvârşiţi lucruri bune [tu şi neamul tău]! Eu sunt Veghetor [Basir] la ceea ce faceţi voi!”",
  "Şi lui Solomon [i‑am supus] vântul, încât mersul lui de dimineaţă a fost cât o lună de zile şi mersul lui de seară a fost cât o lună de zile. Şi am făcut să curgă pentru el un izvor de aramă[1]. Şi printre djinni erau [unii] care munceau dinaintea lui, cu îngăduinţa Domnului său. Iar pe aceia dintre ei care se abăteau de la porunca Noastră îi făceam Noi să guste chinul flăcărilor.",
  "Îi lucrau ei lui ceea ce el voia: sanctuare[1] şi statui[2], vase [pentru mâncat] cât bazinele şi oale care se aşază bine. „Lucraţi, voi neam al lui David, [după legea lui Allah], pentru a‑I aduce mulţumire!” Dar puţini dintre robii Mei sunt mulţumitori.",
  "Şi când am hotărât Noi moartea lui [Solomon], nimic nu le‑a arătat lor moartea lui, afară de o vietate a pământului[1] care a ros toiagul lui. Şi când s‑a prăbuşit, li s‑a arătat djinnilor că, dacă ei ar fi ştiut cu adevărat necunoscutul, ei nu ar fi rămas în chinul umilitor [al robiei lor].[2]",
  "Şi a avut [neamul din] Saba’ în sălaşul lor[1] u n semn[2]: două grădini, în dreapta şi în stânga[3]. „Mâncaţi din darul Domnului vostru şi aduceţi‑I Lui mulţumire! O ţară bună[4] şi un Stăpân Iertător [Ghafur] !”",
  "Însă ei s‑au întors[1] şi Noi am trimis asupra lor înecul de la Al‑’Arim[2] şi le‑am schimbat amândouă grădinile lor cu două grădini cu roade amare[3], tamarisc[4] şi câţiva jujubieri[5].",
  "Aceasta le‑am dat‑o ca răsplată pentru că ei au fost necredincioşi. Şi oare răsplătim Noi [astfel pe altcineva] afară de cel necredincios[1]?",
  "Şi Noi am aşezat între ei şi între cetăţile pe care le‑am binecuvântat alte cetăţi cunoscute şi am hotărât distanţele dintre ele: „Mergeţi între ele nopţi şi zile, în siguranţă!”[1]",
  "Însă ei au zis: „Doamne, depărtează mai mult distanţele noastre!” Însă ei au fost nedrepţi faţă de ei înşişi, aşa încât Noi i‑am făcut [subiecte de] legende[1] şi i‑am risipit pe ei, despărţindu‑i. Întru aceasta se află semne[2] pentru cel răbdător şi mulţumitor[3]!",
  "Bănuiala lui Iblis asupra lor[1] s‑a adeverit şi ei l‑au urmat pe el, afară de o parte dintre dreptcredincioşi.",
  "Şi totuşi el nu a avut asupra lor putere. [Ei au fost încercaţi cu ispitele lui] numai pentru ca Noi să ştim [să‑l deosebim pe acela care] crede în Lumea de Apoi de acela care se îndoieşte asupra ei. Iar Domnul tău, [o, Muhammed!] este Atoatepăzitor [Hafiz].",
  "Spune[1]: „Chemaţi‑i pe aceia care voi aţi pretins [că ar fi divinităţi] afară de Allah! Ei nu stăpânesc nici cât greutatea unui fir de colb în ceruri şi nici pre pământ. Ei nu au nici o parte la acestea[2], iar El nu are nici un ajutor între ei![3]",
  "Şi nu este de nici un folos mijlocirea la El, afară de aceia cărora El le îngăduie[1], iar când frica este îndepărtată din inimile lor[2], atunci zic ei[3]: „Ce a spus Stăpânul vostru?” Şi ei răspund: „Adevărul![4] El este Cel mai Înalt [şi] Cel Mare!” [Al‑’Aliyy, Al‑Khabir].",
  "Spune: „Cine vă dăruieşte cu cele de trebuinţă pe voi din ceruri şi de pre pământ?”[1] Spune: „Allah![2] Şi noi sau voi suntem pe un drum bun sau într‑o rătăcire răzvedită”.[3]",
  "Spune: „Voi nu veţi fi întrebaţi pentru păcatele ce le‑am săvârşit, iar noi nu vom fi întrebaţi pentru cele pe care voi le săvârşiţi!”",
  "Spune: „Domnul nostru ne va aduna pe noi[1], apoi va hotărî între noi cu dreptate,[2] căci El este Marele Judecător [şi] Atoateştiutorul [Al‑Fattah, Al‑’Alim]!”",
  "Spune: „Arătaţi‑mi‑i pe aceia pe care i‑aţi adăugat Lui ca asociaţi[1]! Nicidecum! El este Allah Cel Puternic [şi] Înţelept [Al‑’Aziz, Al‑Hakim]!”",
  "Şi Noi nu te‑am trimis decât ca vestitor şi prevenitor pentru toată lumea, însă cei mai mulţi dintre oameni nu ştiu.",
  "Şi ei zic[1]: „Când [se va împlini] această promisiune, dacă voi grăiţi adevăr?”",
  "Spune: „Voi aveţi hotărâtă o Zi, pe care nu o puteţi nici amâna cu un ceas, nici nu o puteţi grăbi!”",
  "Dar cei care nu cred zic: „Noi nu vom crede în acest Coran şi nici în acelea de dinaintea lui!” Dar de i‑ai vedea pe nelegiuiţi stând în picioare dinaintea Domnului lor, întorcându‑şi unii altora vorbe[1]! Cei care au fost socotiţi slabi[2] le vor zice celor care s‑au arătat trufaşi[3]: „De n‑aţi fi fost voi [ocârmuitori], noi am fi fost credincioşi!”",
  "Cei care s‑au arătat trufaşi le vor zice celor care au fost socotiţi slabi: „Oare noi v‑am îndepărtat de la calea cea dreaptă, după ce ea v‑a venit vouă[1]? Ba voi aţi fost nelegiuiţi!”",
  "Iar cei care au fost socotiţi slabi le vor zice celor care s‑au arătat trufaşi: „Ba este mai degrabă vicleşugul vostru de zi şi de noapte[1], când voi ne‑aţi poruncit să nu credem în Allah şi să‑I facem Lui semeni[2]!” Şi‑şi vor ascunde ei[3] căinţa, când vor vedea chinul. Şi vom pune Noi lanţuri pe gâturile celor care nu au crezut[4]. Şi oare vor fi ei răsplătiţi altfel decât după ceea ce au săvârşit?",
  "Şi nu am trimis Noi nici un prevenitor în vreo cetate fără ca cei înstăriţi[1] din ea să nu zică: „Noi nu credem în cele cu care aţi fost trimişi!”",
  "Şi au zis ei: „Noi am avut mai multe bogăţii şi mai mulţi copii şi noi nu vom fi chinuiţi!”[1]",
  "Spune: „Domnul meu dă din belşug sau împuţinează cele de trebuinţă cui voieşte El, însă cei mai mulţi oameni nu ştiu!”",
  "Nici averile voastre, nici copiii voştri nu sunt dintre acelea care vă vor aduce aproape de Noi, ci numai aceia care au crezut şi au săvârşit fapte bune vor avea parte de răsplată îndoită pentru ceea ce au făptuit şi ei vor fi în siguranţă în odăile de sus[1] [ale Paradisului].",
  "Iar aceia care se străduiesc să facă versetele Noastre zadarnice[1], aceia vor fi aduşi la chin[2].",
  "Spune: „Domnul meu dă din belşug cele de trebuinţă acelora care voieşte El dintre robii Săi sau le împuţinează lor. Şi pentru tot ceea ce dăruiţi voi El vă va da vouă în schimb[1], căci El este Cel mai bun dintre dăruitori”.",
  "Şi într‑o Zi, îi va aduna pe ei toţi şi apoi le va zice îngerilor: „Aceştia v‑au adorat pe voi?”",
  "Însă ei vor răspunde: „Mărire Ţie! Tu eşti Ocrotitorul nostru, nu ei! Ei i‑au adorat pe djinni; cei mai mulţi dintre ei au crezut în aceştia[1]!”",
  "În Ziua aceea, nu‑şi vor putea ei aduce unul altuia nici folos nici vătămare şi le vom zice Noi acelora care au fost nelegiuiţi: „Gustaţi chinul Focului pe care voi l‑aţi tăgăduit!”",
  "Şi când li se recită lor versetele Noastre limpezi, atunci zic ei: „Acesta[1] nu este decât un om care voieşte să vă îndepărteze pe voi de la cele pe care le‑au adorat părinţii voştri!” Şi zic ei: „Aceasta[2] nu este decât o minciună plăsmuită!“ Iar aceia care nu au crezut în Adevăr zic, atunci când el vine la ei: „Acesta nu este decât vrăjitorie învederată!”.",
  "Noi nu le‑am dat lor cărţi ca să înveţe din ele, nici nu le‑am trimis lor mai înainte de tine prevenitor.",
  "Aceia de dinainte de ei[1] i‑au învinuit de minciună [pe trimişii lor]. Dar la ei [la cei din neamul tău] nu a ajuns nici a zecea parte din ceea ce le‑am dat lor[2]. Ei, deci, i‑au socotit mincinoşi pe trimişii Mei, dar şi cum a fost lepădarea Mea [de ei][3]!",
  "Spune: „Eu vă îndemn pe voi cu privire la un singur lucru: Să vă ridicaţi voi înaintea lui Allah câte doi sau câte unul şi apoi să cugetaţi[1]! Tovarăşul vostru [Muhammed] nu este stăpânit de duhuri[2], ci el nu este decât un prevenitor pentru voi înainte de o osândă aspră[3]!”",
  "Spune: „Eu nu am cerut de la voi nici o răsplată pentru călăuzirea voastră,[1] căci răsplata mea nu este decât numai la Allah şi El este la toate Martor” [Şahid].",
  "Spune: „Domnul meu trimite Adevărul[1]! El este Ştiutorul deplin al celor neştiute!”",
  "Spune: „A venit Adevărul! Minciuna nu mai poate să înceapă, nici să mai revină [vreodată]!”",
  "Spune: „Eu dacă rătăcesc[1], rătăcesc spre pierderea mea însumi[2], iar dacă sunt călăuzit, aceasta este prin ceea ce Allah îmi revelează mie, fiindcă El este Cel care Aude [şi] este Apropiat [Sami’, Qarib]”.",
  "Şi de i‑ai vedea tu când sunt cuprinşi de spaimă[1], căci nu mai este scăpare pentru ei, şi cum sunt ei luaţi dintr‑un loc apropiat![2]",
  "Şi ei vor zice atunci: „Noi credem în El[1]!” Dar cum ar mai putea ei primi [credinţa] într‑un loc atât de îndepărtat,[2]",
  "După ce mai înainte nu au crezut şi au hulit necunoscutul dintr‑un loc atât de îndepărtat?![1]",
  "Şi se va pune stavilă între ei şi între ceea ce ei voiesc,[1] întocmai cum s‑a făcut cu semenii lor mai înainte,[2] fiindcă ei s‑au aflat în mare îndoială.",
  "Mărire lui Allah, Creatorul cerurilor şi al pământului, Cel care a făcut din îngeri trimişi cu câte două aripi şi cu câte trei şi cu câte patru. El adaugă făpturii ceea ce voieşte, căci Allah este cu putere peste toate.",
  "Ceea ce dăruieşte Allah oamenilor ca îndurare[1], aceea ce nu o poate opri nimeni, iar ceea ce opreşte El, aceea nu o mai poate trimite nimeni, după El, căci El este Atotputernic [şi] Înţelept [Al‑’Aziz, Al‑Hakim]!",
  "O, oameni! Aduceţi‑vă aminte de îndurarea[1] lui Allah asupra voastră! Oare mai este vreun alt creator afară de Allah care să vă dăruiască cu cele de trebuinţă pe voi din cer şi de pre pământ[2]? Nu există altă divinitate afară de El! Cum de puteţi voi fi abătuţi[3]?",
  "Şi dacă te socotesc pe tine mincinos, au mai fost socotiţi mincinoşi şi alţi trimişi înainte de tine. Şi la Allah se întorc lucrurile.[1]",
  "O, oameni! Făgăduinţa lui Allah este Adevăr! Aşadar, să nu vă înşele pe voi viaţa lumească şi să nu vă înşele pe voi, în privinţa lui Allah, cel amăgitor[1]!",
  "Şeitan este pentru voi un duşman. Ţineţi‑l, aşadar, ca pe un duşman[1]! El nu face decât să‑i cheme pe susţinătorii săi ca să fie oaspeţi ai flăcărilor.",
  "Cei care nu cred, vor avea parte de chin aspru, iar cei care cred şi împlinesc fapte bune, vor avea parte de iertare şi de mare răsplată.",
  "Oare acela căruia i se împodobeşte fapta sa rea, încât o socoteşte bună, [este la fel cu acela care împlineşte fapte bune]? Dar Allah duce în rătăcire pe cine voieşte El şi călăuzeşte pe calea cea bună pe cine voieşte El. Deci nu lăsa să se petreacă sufletul tău în suspine pentru ei![1] Allah este bine ştiutor a ceea ce săvârşesc ei.",
  "Allah este Cel care trimite vânturile ce ridică nouri, iar Noi îi conducem către un ţinut mort[1] şi înviem cu ei pământul, după ce a fost mort.[2] Astfel va fi şi învierea!",
  "Cel ce voieşte puterea, la Allah este toată puterea![1] La El se înalţă cuvântul cel bun şi El înalţă fapta cea bună,[2] iar aceia care uneltesc fapte rele, aceia vor avea parte de chin aspru, iar uneltirea acestora nu va izbuti.",
  "Allah v‑a creat pe voi din ţărână, apoi dintr‑o picătură, apoi v‑a făcut pe voi perechi. Şi nici o femeie nu rămâne grea şi nici nu naşte decât cu ştirea Lui. Şi nici unuia din cei care au parte de viaţă lungă nu i se dă mai mult şi nu i se scade din viaţa lui, fără [ca aceasta să fie] într‑o carte[1]. Acest lucru este pentru Allah uşor.",
  "Cele două mări[1] nu sunt la fel; aceasta este bună, dulce, plăcută la băut, iar aceasta este sărată şi amară. Şi totuşi din fiecare [dintre cele două] mâncaţi carne proaspătă şi scoateţi podoabă pe care o purtaţi[2]. Şi tu vezi corăbiile despicând apa pentru ca voi să căutaţi îndurarea Sa. Poate că voi veţi fi mulţumitori!",
  "El lasă ca noaptea să intre în zi şi lasă ca ziua să intre în noapte. El a supus Soarele şi Luna şi fiecare aleargă către un termen hotărât[1]. Acesta este Allah, Domnul vostru. A Lui este stăpânirea, iar aceia [idolii] pe care voi îi chemaţi în locul Lui nu stăpânesc nici cât pieliţa sâmburelui de curmală.[2]",
  "Dacă îi chemaţi, ei nu aud chemarea voastră[1] şi chiar dacă ar auzi‑o,[2] tot nu v‑ar răspunde vouă. Iar în Ziua Învierii, ei vor tăgădui că i‑aţi făcut asociaţi [lui Allah]. Şi nimeni nu te poate învăţa aşa cum o face un Bineştiutor [Khabir].",
  "O, oameni! Voi sunteţi săraci [şi aveţi nevoie] de Allah, iar Allah este Cel Deajuns pentru Sine [şi] Cel Vrednic de Laudă [Ghaniyy, Hamid].",
  "Dacă El ar voi, v‑ar face să pieriţi şi ar aduce o făptură nouă,",
  "Căci acest [lucru] nu este greu pentru Allah.",
  "Şi nu va purta nici un suflet[1] povara altuia[2]. Iar dacă un suflet încărcat[3] va chema după ajutor, nimic din povara sa nu va fi purtat [de altcineva], nici dacă ar fi o rudă apropiată. Tu îi previi numai pe aceia care au frică de Domnul lor, atunci când ei nu sunt văzuţi [de alţi oameni], şi care împlinesc Rugăciunea [As‑Salat]. Iar acela care se curăţeşte[4] nu se curăţeşte decât pentru sine însuşi şi la Allah este întoarcerea.",
  "Nu sunt deopotrivă cel orb cu cel care vede,[1]",
  "Nici întunecimea cu lumina,[1]",
  "Nici umbra cu dogoarea.[1]",
  "Şi nu sunt deopotrivă cei vii cu cei morţi.[1] Allah face să audă pe cine voieşte El, pe când tu nu‑i poţi face să audă pe cei din morminte[2].",
  "Tu nu eşti decât un prevenitor.",
  "Noi te‑am trimis cu Adevărul, ca binevestitor şi prevenitor, şi nu este comunitate care să nu fi avut un prevenitor.",
  "Şi dacă te socotesc pe tine mincinos, [să ştii că] şi cei de mai înaintea lor i‑au socotit mincinoşi [pe trimişii lor], în vreme ce trimişii lor le‑au adus semne limpezi[1], cu scripturile şi cu Cartea cea luminoasă!",
  "Apoi, Eu i‑am luat pe cei care nu au crezut şi cum a fost mustrarea Mea!",
  "Oare nu vezi că Allah a făcut să coboare din cer apă şi că Noi am făcut apoi să iasă la iveală roduri cu felurite culori şi că în munţi sunt dâre albe şi roşii, cu felurite culori, şi stânci foarte negre?!",
  "Tot astfel sunt şi printre oameni şi vieţuitoare[1] ş i v ite[2] cu felurite culori[3]. Singurii ce se tem de Allah sunt învăţaţii dintre robii Săi. Dar Allah este Puternic [şi] Iertător [‘Aziz, Ghafur].",
  "Aceia care recită Cartea lui Allah, împlinesc Rugăciunea [As‑Salat] şi fac milostenii din cele cu care i‑am înzestrat, într‑ascuns şi pe faţă, vor nădăjdui într‑un negoţ[1] care nu piere.",
  "Pentru că El [Allah] o să le dea lor răsplata lor întreagă şi o să mai şi sporească din mare mila Sa, căci El este Iertător [şi] Mulţumitor [Ghafur, Şakur].",
  "Şi ceea ce ţi‑am revelat noi din Carte[1] este Adevărul, întărind ceea ce a fost mai înainte de ea[2]. Allah este Bineştiutor [şi] Limpede Văzător [Khabir, Basir] al robilor Săi.",
  "Apoi, Noi am dat spre moştenire Cartea[1] acelora pe care i‑am ales dintre robii Noştri. Printre ei sunt unii nedrepţi cu ei înşişi[2], printre ei sunt alţii care ţin măsura şi printre ei sunt alţii care îi întrec cu faptele lor bune [pe toţi ceilalţi], cu voia lui Allah. Aceasta este marea îndurare.",
  "Ei vor intra în grădinile Edenului şi vor fi împodobiţi în ele cu brăţări de aur şi mărgăritare, iar straiele lor vor fi din mătase, în ele.",
  "Ei vor zice: „Laudă lui Allah care a îndepărtat de la noi mâhnirea! Domnul nostru este Iertător [şi] Mulţumitor [Ghafur, Şakur].",
  "El este Cel care ne lasă pe noi să sălăşluim în casa statorniciei[1], prin mare mila Lui, şi nu ne va ajunge în ea oboseala şi nici nu ne va ajunge în ea neputinţa”.",
  "Iar aceia care nu au crezut vor avea parte de focul Gheenei; nu vor fi ei osândiţi ca să moară, dar nici nu li se va uşura chinul lor. Astfel îl răsplătim Noi pe fiecare necredincios.",
  "Şi ei vor striga acolo: „Doamne, scoate‑ne pe noi, căci noi vom săvârşi fapte bune, nu aşa precum am făcut!” „Dar oare nu v‑am lăsat Noi să aveţi parte de viaţă lungă pentru ca cel care a vrut să chibzuiască să poată chibzui? Şi a venit la voi Prevenitorul[1]. Deci gustaţi [pedeapsa voastră]! Iar pentru cei nelegiuiţi nu este ajutor!”",
  "Allah este Ştiutorul celor necunoscute din ceruri şi de pre pământ. El este Ştiutorul celor ascunse înlăuntrul piepturilor.",
  "Allah este Cel care v‑a făcut pe voi urmaşi pe pământ[1]. Acela care este necredincios, împotriva lui se va întoarce necredinţa sa. Iar necredinţa celor necredincioşi nu sporeşte decât mânia Domnului lor şi nu le sporeşte necredinţa celor necredincioşi decât numai pieirea.[2]",
  "Spune: „Îi vedeţi[1] pe asociaţii voştri pe care voi îi invocaţi afară de Allah? Arătaţi‑mi ce au creat ei pe pământ? Sau au ei vreo parte în crearea cerurilor?[2] Sau lor le‑am dat Noi vreo carte pe care ei să o cunoască bine?”[3] [Nicidecum!] Dar nu‑şi făgăduiesc cei nelegiuiţi unii altora decât numai înşelăciune.",
  "Allah ţine cerurile şi pământul ca să nu se prăbuşească[1]. Iar dacă s‑ar prăbuşi, nimeni, după El, nu le‑ar mai putea ţine! El este Răbdător [şi] Iertător [Halim, Ghafur].",
  "Ei au făcut [mai înainte] jurăminte sfinte, pe Allah, că de le va veni un prevenitor ei vor fi mai bine călăuziţi decât orice altă comunitate[1]. Dar când le‑a venit lor un prevenitor [Muhammed], venirea lui nu a făcut decât să le sporească nesuferirea şi mai mult,",
  "Semeţindu‑se pe pământ şi prin viclenia celui şiret. Însă viclenia perfidă nu cuprinde decât neamul ei. Şi oare aşteaptă ei [altceva] decât rânduiala celor vechi?[1] Dar nu vei găsi nicicând înlocuire pentru rânduiala lui Allah şi nu vei găsi niciodată schimbare pentru rânduiala lui Allah!",
  "Oare n‑au purces ei prin lume şi nu au văzut care a fost sfârşitul celor de dinaintea lor, deşi au fost mai puternici decât ei?! Şi nimic din ceruri şi de pre pământ nu poate să scape de pedeapsa lui Allah, căci El este Atoateştiutor [şi] Atotputernic [‘Alim, Qadir].",
  "Iar dacă Allah i‑ar pedepsi pe oameni pentru ceea ce au dobândit[1], n‑ar mai lăsa pe faţa lui [a pământului] nici o vietate[2]. Însă El îi păsuieşte până la un termen hotărât[3] şi când va sosi termenul lor[4], atunci Allah va fi cu robii Săi Binevăzător [Basir].",
  "Ya‑Sin.",
  "[Jur] pe Coranul plin de înţelepciune,",
  "Tu, [Muhammed], eşti [unul] dintre trimişii",
  "Pe un drum drept!",
  "[Aceasta este] revelaţia Celui Atotputernic [şi] Îndurător [Al‑’Aziz, Ar‑Rahim],",
  "Pentru ca să previi un popor, ai cărui părinţi nu au fost preveniţi, iar ei sunt nebăgători de seamă.[1]",
  "S‑a adeverit Cuvântul[1] că cei mai mulţi dintre ei nu vor crede.",
  "Noi am pus lanţuri pe gâturile lor şi ele sunt până la bărbii, iar capetele lor sunt înălţate.",
  "Şi Noi am pus o stavilă dinaintea lor şi o stavilă în urma lor şi astfel le‑am acoperit lor ochii şi iată că ei nu mai văd.",
  "Şi le este totuna de‑i previi ori nu‑i previi, căci ei nu cred.",
  "Tu îl previi numai pe cel care urmează Îndemnarea[1] şi se teme de Cel Milostiv [Ar‑Rahman] în taină[2]. Binevesteşte‑i lui iertare şi răsplată generoasă!",
  "Numai Noi îi înviem pe cei morţi şi scriem ceea ce au făcut ei mai înainte, ca şi urmele lor[1], şi toate lucrurile le‑am numărat[2] într‑o carte limpede[3].",
  "Şi dă‑le lor[1] drept pildă pe locuitorii cetăţii[2], când au venit la ei trimişii.",
  "Când am trimis la ei doi [trimişi], dar i‑au socotit pe ei mincinoşi. Atunci i‑am întărit şi cu un al treilea şi au zis ei: „Noi suntem trimişi la voi!”",
  "Dar ei le‑au răspuns: „Voi nu sunteţi decât nişte oameni ca şi noi. Cel Milostiv [Ar‑Rahman] nu a făcut să coboare nimic, iar voi nu faceţi decât să minţiţi!”",
  "Însă [trimişii le‑]au zis: „Domnul nostru ştie că noi suntem trimişi la voi,",
  "Iar noi nu suntem datori decât cu transmiterea limpede [a mesajului nostru]”.",
  "Au zis ei: „Noi vedem un semn [prevestitor de] rău în voi. Dacă nu încetaţi[1], noi vă vom ucide cu pietre şi vă va ajunge o osândă dureroasă de la noi!”",
  "Le‑au răspuns: „Semnul prevestitor de rău este cu voi![1] Când aţi fost îndemnaţi, [aţi prevestit răul]!... Însă voi sunteţi un neam care întrece măsura!…”",
  "Şi de la capătul cetăţii a venit un bărbat, alergând, şi a zis: „O, neam al meu, urmaţi‑i pe trimişi!",
  "Urmaţi‑i pe cei care nu cer răsplată şi care sunt pe drumul cel bun!",
  "De ce să nu‑L ador eu pe Cel care m‑a creat pe mine? Şi la El veţi fi voi întorşi[1]!",
  "Să iau eu alţi zei în locul Lui? Dacă Cel Milostiv [Ar‑Rahman] va voi să‑mi facă mie un rău, nu‑mi va fi de nici un folos mijlocirea lor şi ei nu mă vor putea mântui!",
  "Aşadar, eu aş fi într‑o rătăcire învederată!",
  "Eu cred în Domnul vostru, deci ascultaţi de mine!”",
  "Şi i se zice lui[1]: „Intră în Rai!”[2] Iar el răspunde: „O, de ar şti neamul meu",
  "Că Domnul meu m‑a iertat şi m‑a aşezat pe mine între cei cinstiţi!”",
  "Şi Noi nu am făcut să coboare asupra neamului său, în urma lui[1], vreo oaste din cer[2], căci nu am vrut să facem să coboare.",
  "Nu a fost decât un singur strigăt[1] şi iată‑i pe ei stinşi, fără viaţă.",
  "Vai, pentru robii [Mei]! Nu vine la ei nici un trimis fără ca ei să‑l batjocorească!",
  "Nu au văzut[1] ei câte neamuri am nimicit Noi înaintea lor? [Şi nu au văzut ei că ele] nu se vor mai întoarce niciodată la ei?!",
  "Dar fiecare, toţi la un loc vor fi aduşi [înaintea] Noastră[1]!",
  "Şi un semn pentru ei[1] este pământul cel mort, pe care Noi îl aducem la viaţă şi scoatem din el grâne, din care ei mănâncă.",
  "Şi Noi facem pe el grădini de palmieri şi vii şi facem să ţâşnească din el izvoare.",
  "Pentru ca ei să mănânce din roadele Sale şi din ceea ce au făcut mâinile lor.[1] Oare ei nu vor fi mulţumitori?",
  "Mărire Celui care le‑a creat pe toate perechi,[1] din ceea ce face pământul să crească şi din ei înşişi şi din cele pe care ei nu le cunosc!",
  "Şi un semn pentru ei este şi noaptea! Noi tragem din ea ziua şi iată‑i pe ei în întuneric,",
  "Iar Soarele aleargă către un sălaş al lui. Aceasta este rânduiala Celui Atotputernic [şi] Atoateştiutor [Al‑’Aziz, Al‑’Alim]!",
  "Iar pentru Lună am orânduit Noi faze, până ce ea devine ca un ciorchine bătrân de palmier.[1]",
  "Nici Soarele nu se cuvine să ajungă Luna, nici noaptea nu poate să o ia înaintea zilei[1] şi toate plutesc pe orbite [proprii].",
  "Şi un [alt] semn pentru ei este acela că Noi i‑am purtat pe scoborâtorii lor[1] într‑o corabie încărcată",
  "Şi le‑am făcut lor altele asemenea ei[1], pe care ei se suie[2]",
  "Şi de am voi Noi, i‑am îneca pe ei şi ei nu ar avea nici un ajutor [ca să audă ţipetele lor][1] şi nici n‑ar fi ei mântuiţi,",
  "Decât prin îndurarea Noastră [îi lăsăm să mai trăiască] şi să se bucure pentru un timp[1].",
  "Şi dacă li se zice lor: „Fiţi cu frică de ceea ce a fost înaintea voastră[1] şi de ceea ce este în urma voastră[2], poate că [astfel] vi se va arăta vouă îndurare[3]!” [ei se semeţesc].",
  "Şi nu le vine lor nici un semn dintre semnele Domnului lor[1] fără ca ei să nu se îndepărteze de el[2].",
  "Şi dacă li se zice lor: „Dăruiţi din cele cu care Allah v‑a înzestrat pe voi!”, aceia care nu cred grăiesc către aceia care cred: „Să‑l hrănim noi pe acela pe care l‑ar hrăni Allah, dacă ar voi? Voi nu sunteţi decât într‑o rătăcire vădită!”",
  "Şi ei zic: „Şi când se va împlini această ameninţare[1], dacă voi spuneţi adevărul?”",
  "Ei nu au a aştepta decât un singur strigăt[1], care‑i va apuca pe ei, în vreme ce ei se vor certa[2].",
  "Şi ei nu vor putea nici să facă vreo îndemnare, nici să se întoarcă la familiile lor[1].",
  "Şi se va sulfa în trâmbiţă[1] şi iată‑i pe ei grăbindu‑se din gropi către Domnul lor",
  "Şi zicând: „Vai nouă! Cine ne‑a sculat pe noi din culcuşul nostru?” Aceasta este ceea ce a făgăduit Cel Milostiv [Ar‑Rahman], iar trimişii au spus adevărul[1].",
  "Nu va fi decât un singur strigăt şi iată că ei toţi vor fi aduşi la Noi.",
  "Şi în Ziua aceea nu va fi nici un suflet nedreptăţit întru nimic şi nu veţi fi răsplătiţi decât pentru ceea ce aţi făcut.",
  "Locuitorii Raiului vor fi în Ziua aceea ocupaţi, bucurându‑se fericiţi,",
  "Ei împreună cu soaţele lor, la umbră[1], vor fi rezemaţi pe divanuri[2],",
  "Acolo vor avea ei roduri şi [tot] ceea ce vor cere.",
  "„Pace!” Un cuvânt de la un Stăpân Îndurător",
  "Iar voi, nelegiuiţilor, să staţi despărţiţi în Ziua aceea!",
  "„Oare nu am făcut Eu legământ cu voi, o, fii ai lui Adam, să nu‑l adoraţi pe Şeitan, căci el vă este vouă duşman învederat,",
  "Şi să Mă adoraţi pe Mine[1] [pentru că] acesta este drumul drept?!",
  "El[1] a dus în rătăcire o mare parte dintre voi[2]. Oare voi nu pricepeţi?",
  "Acesta este Iadul care vi s‑a promis.",
  "Să ardeţi astăzi în el,[1] pentru că voi nu aţi crezut!”",
  "În această Zi vom pecetlui gurile lor[1] şi ne vor grăi nouă mâinile lor, iar picioarele lor vor face mărturie pentru ceea ce ei au dobândit.",
  "Şi de am fi voit, am fi stins Noi ochii lor şi s‑ar fi întrecut ei către drum, dar cum ar mai fi putut ei să vadă?",
  "Şi de am fi voit, i‑am fi prefăcut Noi în locurile lor[1] şi n‑ar mai fi putut ei nici să meargă înainte, nici să se întoarcă[2].",
  "Şi aceluia căruia îi dăruim Noi viaţă lungă, aceluia îi slăbim Noi înfăţişarea.[1] Oare ei nu pricep?",
  "Şi Noi nu l‑am învăţat pe el poezia,[1] căci aceasta nu s‑ar fi cuvenit pentru el. Aceasta nu este decât îndemnare şi un Coran limpede,",
  "Pentru a‑l preveni pe cel care este viu[1] ş i p entru a s e î mplini C uvântul[2] împotriva necredincioşilor.",
  "Oare ei nu văd că Noi le‑am făcut lor, printre cele pe care le‑au creat mâinile Noastre, vite[1], cărora ei le sunt stăpâni?",
  "Şi le‑am făcut supuse lor şi unele dintre ele le servesc pentru călărie, iar de la altele mănâncă[1]",
  "Şi au de la ele [şi alte] foloase[1] şi băuturi[2]. Oare ei nu vor aduce mulţumire?",
  "Şi ei au luat în locul lui Allah alţi zei, în nădejdea că ei vor fi ajutaţi.",
  "Dar nu le vor putea fi de nici un ajutor, aşa cum sunt ei [pentru idoli ca] o oaste pregătită[1].",
  "Şi să nu te mâhnească vorbele lor! Noi ştim atât ceea ce ei ţin ascuns, cât şi ceea ce ei mărturisesc pe faţă.",
  "Oare nu vede omul că Noi l‑am creat pe el dintr‑o picătură? Şi iată că el Ne este Nouă un duşman învederat[1]!",
  "El ne dă Nouă o pildă,[1] uitând de crearea sa[2] şi zice: „Cine le mai dă viaţă oaselor după ce ele sunt putrezite?”",
  "Spune: „Le va da lor viaţă Acela care le‑a creat pe ele prima oară, căci El este bine ştiutor al întregii firi!",
  "Acela care a făcut pentru voi din pomul verde foc şi iată că voi de la el aprindeţi!”[1]",
  "Oare Acela care a creat cerurile şi pământul[1] nu are putinţa să creeze asemenea lor[2]? Ba da![3] Şi El este Creatorul Atoateştiutor [Al‑Khallaq, Al‑’Alim]!",
  "Şi dacă voieşte El un lucru, porunca Lui este numai să zică „Fii” şi el este.",
  "Laudă Celui în mâna căruia se află stăpânirea tuturor lucrurilor! Şi la El veţi fi aduşi înapoi[1]!",
  "Pe cei ce se înşiră în rânduri[1]",
  "Şi pe cei care opresc cu îndârjire",
  "Şi pe cei care recită Îndemnarea[1]:",
  "„Domnul vostru este unul singur,",
  "Stăpânul cerurilor şi al pământului şi al celor dintre ele şi Stăpânul răsăriturilor”[1]",
  "Noi am împodobit cerul cel mai apropiat cu podoaba stelelor",
  "Care apără împotriva oricărui şeitan răzvrătit[1].",
  "Ei nu vor putea să tragă cu urechea la căpeteniile preaînalte[1] şi vor fi loviţi din toate părţile[2],",
  "Pentru a fi alungaţi. Şi ei vor avea parte de chin veşnic,",
  "Afară de acela care prinde din zbor[1] şi care este urmărit de o stea căzătoare, lucitoare.[2]",
  "Întreabă‑i pe ei[1] dacă sunt ei mai anevoie de creat decât aceia pe care Noi i‑am creat! Noi i‑am făcut [pe oameni] dintr‑un lut lipicios.",
  "Dar tu te miri[1], iar ei îşi bat joc[2].",
  "Iar când li se pomeneşte [Coranul], ei nu iau aminte[1],",
  "Iar dacă văd un semn, ei caută numaidecât să‑şi bată joc [de el],",
  "Zicând:”Aceasta nu este decât vrăjitorie învederată!",
  "Oare când vom muri şi vom fi noi ţărână şi oseminte, vom mai putea noi să fim înviaţi?",
  "Şi la fel şi primii noştri strămoşi?”",
  "Spune: „Da, şi veţi fi voi umiliţi apoi!”",
  "Va fi numai un singur strigăt[1] şi iată‑i pe ei cum privesc,",
  "Zicând: „Vai nouă! Aceasta este Ziua Judecăţii!”",
  "[Şi o voce va zice]: „Aceasta este Ziua Judecăţii de Apoi, pe care voi aţi tăgăduit‑o!”",
  "„Adunaţi‑i pe aceia care au fost nedrepţi[1] şi pe semenii lor[2], împreună cu aceia pe care i‑au adorat[3]",
  "În locul lui Allah şi duceţi‑i pe ei pe drumul Iadului!",
  "Şi opriţi‑i pe ei, pentru că ei trebuie să fie întrebaţi!",
  "De ce nu vă ajutaţi voi unii altora?”",
  "Dar în Ziua aceea vor fi ei supuşi[1]",
  "Şi se vor întoarce unul către celălalt şi se vor întreba;",
  "Vor zice: „Voi aţi venit la noi cu dreapta![1]”",
  "Dar ei le vor răspunde: „Ba voi nu aţi fost credincioşi,",
  "Iar noi nu am avut nici o putere asupra voastră, căci aţi fost un neam de nelegiuiţi.",
  "Deci s‑a împlinit Cuvântul Domnului nostru împotriva noastră şi [acum] noi gustăm [pedeapsa]![1]",
  "Şi v‑am dus pe voi în rătăcire, căci şi noi înşine am fost rătăciţi!”",
  "Şi în Ziua aceea vor fi ei[1] împreună la pedeapsă.",
  "Astfel facem Noi cu nelegiuiţii[1]!",
  "Când li s‑a zis lor „Nu există altă divinitate afară de Allah”, ei s‑au semeţit[1],",
  "Zicând: „Să‑i părăsim noi pe zeii noştri pentru un poet nebun?”",
  "Însă el a venit cu Adevărul şi a adeverit [mesajele] trimişilor[1].",
  "Veţi gusta voi[1] chinul cel dureros",
  "Şi nu veţi fi răsplătiţi decât pentru ceea ce aţi făcut,",
  "Afară de robii lui Allah cei aleşi[1];",
  "Aceia vor avea parte de un dar bineştiut[1];",
  "Fructe [delicioase]! Şi vor fi ei cinstiţi",
  "În Grădinile Fericirii,",
  "Pe divanuri, aşezaţi faţă în faţă[1],",
  "Şi se va trece printre ei cu o cupă umplută dintr‑un izvor,[1]",
  "Albă[1], plăcută pentru cei ce beau,",
  "În ea nu va fi ameţeală şi nici nu se vor îmbăta din pricina ei[1],",
  "Şi vor avea lângă ei fete neprihănite, cu priviri scurte şi cu ochi mari, frumoşi,",
  "Semănând cu nişte ouă păstrate cu grijă.[1]",
  "Şi se vor întoarce unii spre alţii, întrebându‑se,",
  "Va zice unul dintre ei: „Eu am avut un prieten apropiat[1]",
  "Care zicea: „Tu eşti dintre cei care cred cu adevărat[1]?”",
  "Oare după ce am murit şi ne‑am făcut ţărână şi oseminte, ni se va mai cere nouă socoteală?”[1]",
  "Va zice: „Vreţi voi să priviţi în jos?”[1]",
  "Şi va privi el şi îl va vedea pe acela în mijlocul Iadului.",
  "Şi va zice el atunci: „Pe Allah! Aproape că mi‑ai adus pieirea!",
  "Şi de n‑ar fi fost îndurarea Stăpânului meu[1], aş fi şi eu printre cei aduşi[2]!",
  "Este adevărat că noi nu vom muri",
  "Decât cu moartea noastră cea dintâi şi că nu vom fi noi chinuiţi?”[1]",
  "Aceasta este marea izbândă!",
  "Pentru aşa ceva se cuvine să se străduiască aceia care se străduiesc.",
  "Oare această ospeţie este mai bună sau pomul Zaqqum[1]?",
  "Noi l‑am făcut ca o încercare pentru cei nelegiuiţi[1].",
  "Şi este un pom care iese din fundul Iadului",
  "Şi rodurile sale sunt ca nişte capete de şeitani,[1]",
  "Iar ei sunt siliţi să mănânce din ele, umplându‑şi pântecele.",
  "Apoi vor avea ei, peste aceasta, un amestec de apă clocotită,",
  "Apoi întoarcerea lor va fi către Iad.",
  "Ei i‑au aflat pe părinţii lor în rătăcire,",
  "Şi iată‑i alergând pe urmele lor,",
  "Căci şi înainte de ei s‑au aflat în rătăcire cei mai mulţi dintre înaintaşii lor",
  "Şi am trimis Noi prevenitori la ei[1],",
  "Însă priveşte care a fost sfârşitul celor preveniţi[1],",
  "Afară de robii cei aleşi ai lui Allah:",
  "Noe ne‑a chemat pe Noi şi Noi[1] am fost cei mai buni care i‑am răspuns!",
  "Şi l‑am mântuit pe el împreună cu familia lui de nenorocirea cea mare[1],",
  "Şi i‑am făcut pe urmaşii săi singurii care au rămas.[1]",
  "Şi am lăsat Noi pentru neamurile care au venit după ele [această binecuvântare]:",
  "„Pace asupra lui Noe în toate veacurile!”",
  "Astfel îi răsplătim Noi pe binefăcători.",
  "El a fost unul dintre robii Noştri dreptcredincioşi.",
  "Apoi i‑am înecat Noi pe ceilalţi[1].",
  "Printre cei care au urmat [calea lui Noe] s‑a aflat Avraam,[1]",
  "Când a venit el la Domnul său cu inima curată[1]",
  "Şi când le‑a zis tatălui său şi neamului său: „Pe cine adoraţi voi[1]?",
  "Voiţi voi, prin minciună, alţi dumnezei afară de Allah?",
  "Ce credeţi voi despre Stăpânul lumilor?”[1]",
  "Şi a aruncat el o privire spre stele[1]",
  "Şi a zis: „Eu sunt bolnav!”[1]",
  "Şi s‑au întors de la el, îndepărtându‑se.",
  "Apoi s‑a întors către zeii lor[1] şi le‑a zis[2]: „Voi nu mâncaţi?",
  "De ce nu vorbiţi?”",
  "Apoi s‑a năpustit asupra lor şi i‑a lovit cu mâna dreaptă[1].",
  "Atunci s‑au apropiat de el în fugă[1].",
  "Şi el le‑a zis: „Vă închinaţi voi la ceea ce ciopliţi[1],",
  "În vreme ce Allah v‑a creat pe voi, precum şi ceea ce faceţi voi?[1]”",
  "Au zis ei: „Înălţaţi pentru el un altar şi aruncaţi‑l în flăcări!”[1]",
  "Au voit să viclenească împotriva lui, dar Noi i‑am făcut pe ei să fie cei mai umiliţi![1]",
  "Şi a zis el, apoi: „Eu mă duc la Domnul meu care mă va călăuzi.[1]",
  "Doamne, dă‑mi mie pe unul dintre cei evlavioşi![1]”",
  "Şi Noi i‑am dat bună veste despre un flăcău blând.[1]",
  "Şi când [fiul său] a ajuns la vârsta la care putea lucra împreună cu el, a zis: „O, fiul meu! Am văzut în vis[1] că te voi jertfi. Vezi cum ţi se pare?” I‑a răspuns: „O, tată! Fă după cum ţi se porunceşte, căci mă vei afla pe mine – dacă va voi Allah – printre cei răbdători[2]!”",
  "Şi când s‑au supus amândoi[1] şi l‑a întins pe el pe o tâmplă[2],",
  "Am strigat Noi la el: „O, Avraam!",
  "Tu ai împlinit vedenia![1] Astfel îi răsplătim noi pe cei care săvârşesc bine!”",
  "Aceasta a fost, neîndoielnic, o încercare răzvedită[1]",
  "Şi l‑am răscumpărat pe el printr‑o jertfă minunată[1]",
  "Şi am lăsat Noi pentru neamurile care au venit după el [această binecuvântare]:",
  "„Pace asupra lui Avraam!”[1]",
  "Astfel îi răsplătim Noi pe cei care săvârşesc bine;",
  "Fiindcă el a fost dintre robii Noştri dreptcredincioşi.",
  "Şi i l‑am vestit lui pe Isaac ca profet, dintre oamenii cei evlavioşi.",
  "Şi l‑am binecuvântat pe el[1] şi pe Isaac[2]. Dar printre urmaşii lor s‑au aflat unii făcători de bine şi alţii lămurit nedrepţi faţă de ei înşişi[3].",
  "Ne‑am arătat Noi mare mila Noastră faţă de Moise şi Aaron[1]",
  "Şi i‑am izbăvit pe ei doi, împreună cu neamul lor, de năpasta cea mare[1]",
  "Şi i‑am ajutat pe ei şi au fost ei biruitori.",
  "Şi le‑am dăruit lor cartea cea desluşită[1]",
  "Şi i‑am călăuzit pe ei pe calea cea dreaptă.",
  "Şi am lăsat Noi pentru neamurile care au venit după ei [această binecuvântare]:",
  "„Pace asupra lui Moise şi a lui Aaron!”",
  "Astfel îi răsplătim Noi pe cei care împlinesc bine;",
  "Fiindcă ei doi au fost printre robii Noştri dreptcredincioşi.",
  "Printre trimişi a fost şi Elia,",
  "Care a zis către neamul său: „Vouă nu vă este frică[1]?",
  "Îl chemaţi voi pe Baal[1] şi‑l părăsiţi voi pe Cel Mai Bun Creator?",
  "Allah este Domnul vostru şi Domnul părinţilor voştri cei dintâi”.",
  "Însă ei l‑au socotit pe el mincinos. Şi vor fi ei aduşi [la pedeapsă],",
  "Afară de robii cei aleşi ai lui Allah[1].",
  "Şi am lăsat Noi pentru neamurile care au venit după el [această binecuvântare]:",
  "„Pace asupra lui Elia!”",
  "Astfel îi răsplătim Noi pe cei care împlinesc bine,",
  "Iar el este dintre robii Noştri dreptcredincioşi.",
  "A fost şi Lot unul dintre trimişi[1]",
  "Şi l‑am mântuit Noi împreună cu toată familia lui,",
  "Afară de o bătrână[1] care s‑a aflat printre cei rămaşi[2],",
  "Apoi i‑am nimicit pe ceilalţi,",
  "Iar voi[1] treceţi pe lângă ei dimineaţa[2]",
  "Şi noaptea. Oare voi nu pricepeţi?",
  "A fost şi Iona printre trimişi[1].",
  "Când a alergat el la corabia încărcată",
  "Şi a tras la sorţi şi a fost osândit [să fie aruncat]",
  "Şi l‑a înghiţit peştele cel mare, pentru că el era vinovat[1]",
  "Şi de n‑ar fi fost el printre cei care aduceau preamărire[1],",
  "Ar fi rămas în burta lui până în ziua când vor fi înviaţi[1].",
  "L‑am aruncat Noi pe pământul cel gol fiind el bolnav,",
  "Şi am lăsat să crească peste el un lujer de dovleac[1]",
  "Şi l‑am trimis pe el [ca profet] la o sută de mii [de oameni] sau chiar mai mulţi,",
  "Iar ei au crezut şi i‑am lăsat pe ei să se bucure de viaţă până la un timp[1].",
  "Întreabă‑i pe ei[1]: „Oare are Domnul tău [numai] fiice[2] şi ei au fii?”",
  "Sau i‑am făcut Noi pe îngeri femei şi ei au fost martori?[1]",
  "Iată că ei din pricina nelegiuirii lor spun:",
  "„Allah a zămislit!” Ba ei sunt mincinoşi[1]!",
  "A ales El fiicele înaintea fiilor?",
  "Ce‑i cu voi? Cum judecaţi?",
  "Oare voi nu chibzuiţi[1]?",
  "Sau aveţi voi o dovadă limpede?",
  "Aduceţi cartea voastră, dacă spuneţi voi adevăr[1]?",
  "Au plăsmuit ei[1] că între El şi între dijnni ar fi înrudire, însă djinnii ştiu că ei vor fi aduşi[2].",
  "Laudă lui Allah! El este mai presus de ceea ce ei vorbesc!",
  "Afară de robii lui Allah cei aleşi.",
  "Dar voi şi aceia pe care îi adoraţi,",
  "Nu veţi putea fi ademenitori[1]",
  "Decât cu acela care va arde în foc.",
  "Şi nu este nici unul printre noi care să nu aibă un loc cunoscut![1]",
  "Noi suntem aranjaţi în rânduri[1]",
  "Şi noi suntem cei care aducem laudă.",
  "Şi ei[1] sunt aceia care au zis:",
  "„Dacă am fi avut noi o îndemnare de la înaintaşi,[1]",
  "Am fi fost noi robi aleşi ai lui Allah”.",
  "Însă ei îl tăgăduiesc[1], dar în curând vor şti![2]",
  "Cuvântul Nostru[1] a fost rostit mai înainte faţă de robii Noştri cei trimişi,",
  "Că ei vor fi cei victorioşi",
  "Şi că oştenii Noştri[1] vor fi cei biruitori[2].",
  "Deci întoarce‑te de la ei până la un timp!",
  "Şi priveşte la ei, [atunci când îi loveşte pedeapsa], căci atunci, şi ei vor vedea[1]!",
  "Oare vor ei să grăbească osânda Noastră?",
  "Dar când va coborî ea în curtea lor, rea dimineaţă va fi pentru cei preveniţi!",
  "Întoarce‑te de la ei până la un timp[1]!",
  "Şi priveşte la ei, [atunci când îi loveşte pedeapsa], căci atunci, şi ei vor vedea!",
  "Slavă Domnului tău, Stăpânul puterii! El este mai presus de ceea ce spun ei![1]",
  "Pace asupra trimişilor[1]",
  "Şi laudă lui Allah, Stăpânul tuturor lumilor![1]",
  "Sad. Pe Coranul cel plin de povaţă!",
  "Cei care nu au crezut sunt [mai degrabă] în îngâmfare şi schismă!",
  "Câte neamuri am nimicit Noi mai înainte de ei![1] Într‑un sfârşit ei au strigat, însă nu mai era timp pentru ei de mântuire!",
  "S‑au mirat ei că le‑a venit un prevenitor[1] chiar dintre ei, iar necredincioşii au zis: „Acesta este un vrăjitor mincinos,",
  "Oare a făcut el din zei un Dumnezeu Unic? Acesta este un lucru uimitor!”",
  "Însă mai‑marii lor au pornit să zică[1]: „Mergeţi voi înainte[2] şi rămâneţi statornici la zeii voştri[3]! Acesta este un lucru dorit!",
  "Noi nu am auzit despre aceasta în ultima religie![1] Aceasta[2] nu este decât o născocire!”",
  "Oare a fost trimisă Pomenirea[1] chiar lui, d intre noi [toţi]?[2]” Ei sunt în îndoială asupra Îndemnării Mele. Ba ei nu au gustat încă pedeapsa Mea!",
  "Ori au ei comorile îndurării Domnului tău Cel Puternic [şi] Darnic [Al‑’Aziz, Al‑Wahhab][1]?",
  "Ori au ei împărăţia cerurilor şi a pământului şi a ceea ce se află între ele? Dacă‑i aşa, atunci să urce în cer[1]!",
  "Va fi pusă pe fugă oştirea celor aliaţi de acolo![1]",
  "Mai înainte de ei[1] au învinuit de minciună şi neamurile lui Noe, lui ’Ad[2] şi lui Faraon, stăpânul ţăruşilor[3],",
  "Şi Thamud[1] şi neamul lui Lot şi neamul din Al‑Ayka[2]. Aceştia sunt aliaţii![3]",
  "Nu a fost nici unul dintre ei care să nu‑i fi socotit, pe trimişi, mincinoşi. Aşadar, a fost dreaptă pedeapsa [Mea]!",
  "Aceştia[1] nu aşteaptă decât un singur strigăt, care va veni, fără întrerupere, [până ce îi va nimici].",
  "Ei zic: „Doamne, grăbeşte‑ne nouă pedeapsa noastră, înainte de Ziua Judecăţii!”[1]",
  "Fii răbdător cu ceea ce spun ei[1] şi adu‑ţi aminte de robul Nostru David, cel cu putere [în adorare şi credinţă], cel care a arătat căinţă!",
  "Noi am supus munţii să slăvească [pe Allah] împreună cu el, seara şi dimineaţa![1]",
  "Şi păsările cele adunate[1]! Toate[2] se vor întoarce spre El[3]!",
  "Şi Noi am întărit stăpânirea lui şi i‑am dat lui înţelepciunea[1] şi judecata sănătoasă în vorbire![2]",
  "Oare a ajuns până la tine vestea celor care se certau şi care s‑au căţărat pe zidul templului[1]?",
  "Când au intrat la David şi el s‑a speriat de ei[1] au zis ei: „Nu‑ţi fie frică! Noi suntem doi care ne certăm[2]; unul dintre noi a fost nedrept cu celălalt. Deci judecă între noi cu dreptate şi nu fi cu strâmbătate şi călăuzeşte‑ne pe noi pe calea cea dreaptă!",
  "Acesta este fratele meu. El are nouăzeci şi nouă de oi, iar eu am o singură oaie. Şi mi‑a zis el: „Dă‑mi‑o în grija mea!” Şi m‑a biruit el cu vorba”.",
  "A zis [David]: „El a fost nedrept cu tine, dacă ţi‑a cerut să împreuni oaia ta cu oile lui. Şi mulţi dintre cei care se asociază[1] îşi încalcă unii altora drepturile, afară de aceia care cred şi împlinesc fapte bune – dar cât de puţini sunt ei!” Şi David a socotit[2] că Noi îl punem la încercare şi s‑a rugat de iertare Domnului său şi a căzut, prosternându‑se, şi s‑a căit.[3]",
  "Şi i‑am iertat Noi aceasta[1] şi el a avut parte de loc apropiat la Noi şi de frumoasă întoarcere[2].",
  "„O, David! Noi te‑am făcut pe tine urmaş[1] pe pământ. Deci judecă între oameni cu adevăr şi nu urma poftei care te abate de la calea lui Allah!” Aceia care se abat de la calea lui Allah vor avea parte de osândă aspră, pentru că au uitat de Ziua Socotirii.",
  "Noi nu am făcut în deşert cerul şi pământul şi ceea ce se află între ele. Aceasta este bănuiala celor care nu au crezut. Dar vai necredincioşilor pentru focul [care‑i aşteaptă]!",
  "Oare să‑i punem Noi pe cei care cred şi împlinesc fapte bune împreună cu cei care fac stricăciuni pe pământ sau să‑i punem pe cei cu frică [de Allah] în rând cu nelegiuiţii?[1]",
  "[Iată] o Carte binecuvântată pe care Noi ţi‑am trimis‑o, pentru ca ei să ia aminte la versetele ei şi pentru ca cei care au pricepere să chibzuiască!",
  "Şi i l‑am dăruit Noi lui David pe Solomon, care a fost un rob prea bun şi care a fost cu căinţă!",
  "Când i s‑au adus lui spre seară cai sprinteni,",
  "A zis el: „Eu am fost înclinat către iubirea bunurilor [din această lume] într‑atât încât [am uitat de] pomenirea Domnului meu, până ce [soarele] s‑a ascuns în spatele vălului său;[1])",
  "Aduceţi‑i înapoi la mine[1]!” Şi s‑a pornit el să le mângâie picioarele şi gâturile.[2]",
  "Şi l‑am încercat Noi pe Solomon şi am aruncat pe tronul lui un trup.[1] A poi s ‑a c ăit e l[2].",
  "A zis: „Doamne, iartă‑mă pe mine şi dăruieşte‑mi mie putere cum nu se mai cuvine nimănui după mine, căci Tu eşti Cel Darnic [Al‑Wahhab]!”",
  "Şi i‑am supus lui vântul, ca să alerge lin, după porunca lui, unde el voia,",
  "Ca şi pe şeitani: pe toţi ziditorii şi cufundătorii,",
  "Ca şi pe alţii legaţi în lanţuri.",
  "„Acesta este darul Nostru. Deci împarte‑l sau păstrează‑l, fără să dai nici o socoteală!”",
  "Şi el are la Noi un loc apropiat şi frumoasă întoarcere[1].",
  "Adu‑ţi aminte de robul Nostru Iov, care a strigat către Domnul său: „Şeitan m‑a atins pe mine cu nenorocire şi cu suferinţă”",
  "„Loveşte cu piciorul tău şi [priveşte cum iese] o apă răcoroasă pentru spălat şi pentru băut!”",
  "Şi Noi i‑am dat lui familia sa[1] şi încă pe cât ea, cu îndurare de la Noi şi ca îndemnare pentru cei care pricep.",
  "„Şi ia în mâna ta un mănunchi şi loveşte cu el şi nu călca jurământul tău!” Şi Noi l‑am aflat statornic pe el! Un rob prea bun care se căieşte!",
  "Şi adu‑ţi aminte de robii Noştri Avraam, Isaac şi Iacob – cei cu putere [în adorare şi credinţă] şi cu pricepere!",
  "I‑am ales pe ei pentru un scop anume: vestirea mesajului despre Viaţa de Apoi.",
  "Ei au fost la Noi printre cei mai buni aleşi.",
  "Şi adu‑ţi aminte de Ismail, de Eliseu, şi de Dhu‑l‑Kifl, căci toţi au fost printre cei mai buni!",
  "Aceasta este o pomenire,[1] iar cei cu frică vor avea parte de frumos loc la întoarcere:",
  "Grădinile Edenului cu porţile deschise pentru ei,",
  "Unde, rezemaţi[1], vor cere ei fructe din belşug şi băuturi[2]",
  "Şi vor avea ei [fecioare] frumoase, cu priviri curate[1], toate deopotrivă.",
  "Aceasta este ceea ce vi se promite vouă pentru Ziua Socotirii[1].",
  "Acesta va fi darul Nostru [pentru voi] şi el va fi fără de sfârşit.",
  "Astfel va fi! Însă nelegiuiţii vor avea parte de cel mai rău loc de întoarcere[1].",
  "Gheena în care, vor arde! Şi rău culcuş va fi ea!",
  "Astfel va fi! Şi vor gusta ei apă clocotită şi puroi",
  "Şi alte [pedepse] asemenea acesteia!",
  "[Şi atunci li se va zice nelegiuiţilor]: „Aceasta este o ceată ce intră grăbită împreună cu voi.” Iar ei [vor răspunde]: „Să nu aibă [această ceată] parte de bun venit, pentru că ea este sortită să ardă în foc!”",
  "Ei[1] vor zice: „Ba voi nu veţi avea parte de bun venit! Voi aţi adus aceasta asupra noastră!” Ce rău culcuş va fi el![2]",
  "Vor zice ei[1]: „Doamne, acelora care au adus aceasta asupra noastră, sporeşte‑le pedeapsa îndoit, în Foc!”",
  "Şi ei vor zice: „De ce nu‑i vedem pe bărbaţii pe care noi îi socoteam printre cei răi[1]?",
  "I‑am luat noi în batjocură! Sau ochii noştri nu‑i zăresc?”",
  "Aceasta este cu adevărat cearta neamului Focului.",
  "Spune: „Eu sunt numai un prevenitor! Nu există nici o divinitate afară de Allah Cel Unic, Stăpânul Atotputernic [Al‑Wahid, Al‑Qahhar],",
  "Stăpânul cerurilor şi al pământului şi al celor ce se află între ele, Cel Puternic [şi] Mereu Iertător [Al‑’Aziz, Al‑Ghaffar]!”",
  "Spune: „Aceasta este o veste măreaţă[1],",
  "Însă voi vă îndepărtaţi de la ea.",
  "Eu nu am nici o cunoştinţă despre căpeteniile preaînalte[1] că ele s‑ar fi certat[2],",
  "Mie nu mi s‑a revelat decât că eu sunt un prevenitor limpede!”",
  "Când Domnul tău le‑a zis îngerilor: „Eu voi crea un om din lut!",
  "Când Eu îl voi fi plăsmuit şi voi fi suflat în el din duhul Meu, voi să cădeţi dinaintea lui, prosternându‑vă!”",
  "Şi s‑au prosternat toţi îngerii laolaltă,",
  "Afară de Iblis, căci el s‑a arătat trufaş şi a devenit unul dintre cei care au tăgăduit credinţa.",
  "[Allah] a zis: „O, Iblis! Ce te‑a împiedicat pe tine să te prosternezi dinaintea a ceea ce Eu am plămădit cu mâinile Mele? Te‑ai semeţit tu ori te‑ai socotit tu printre cei înalţi?”",
  "A zis [Iblis]: „Eu sunt mai bun decât el! Pe mine m‑ai plămădit din foc, în vreme ce pe el l‑ai plămădit Tu din lut!”.",
  "I‑a zis [Allah]: „Ieşi din el[1] şi vei fi tu alungat",
  "Şi asupra ta se va abate blestemul Meu până în Ziua Judecăţii!”",
  "A zis [Iblis]: „Doamne, dă‑mi mie răgaz până în Ziua când vor fi ei înviaţi!”",
  "[Allah] a zis: „Vei fi printre cei păsuiţi,",
  "Până în Ziua timpului hotărât![1]”",
  "A zis [Iblis]: „Pe puterea Ta [jur]! Eu îi voi duce în ispită pe toţi,",
  "Afară de robii Tăi cei devotaţi dintre ei!”",
  "A zis [Allah]: „Eu sunt Cel Drept [Al‑Haqq]! Adevăr este ceea ce spun:",
  "Voi umple Gheena cu tine şi cu toţi cei care te‑au urmat pe tine!”",
  "Spune[1]: „Eu nu vă cer pentru aceasta[2] nici o răsplată şi Eu nu sunt dintre prefăcuţi[3]!",
  "El[1] nu este decât Îndemnare pentru lumi!",
  "Şi voi veţi cunoaşte vestea lui[1], după un timp!”",
  "Revelarea Cărţii[1] [vine] de la Allah Cel Puternic [şi] Înţelept [Al‑’Aziz, Al‑Hakim].",
  "Noi ţi‑am trimis Cartea în tot adevărul, deci adoră‑L pe Allah, arătându‑I numai Lui credinţă![1]",
  "Lui Allah I se cuvine credinţă curată. Iar aceia care şi‑au luat ocrotitor[1] în locul Lui [zicând]: „Noi nu‑i adorăm pe ei decât pentru ca ei să ne apropie de Allah”, Allah va judeca între ei în cele în care ei nu se înţeleg. Allah nu‑l călăuzeşte pe cel care este mincinos şi nemulţumitor[2].",
  "De ar fi voit Allah să‑Şi ia un fiu, El ar fi ales ceea ce ar fi voit din ceea ce a creat. Laudă Lui! El este Allah Cel Unic [şi] Atotputernic [Al‑Wahid, Al‑Qahhar].",
  "El a creat cerurile şi pământul întru adevăr. El înfăşoară noaptea peste zi şi ziua peste noapte[1]. El a supus Soarele şi Luna şi fiecare grăbeşte până la un termen hotărât. El este Cel Puternic [şi] Atoateiertător [Al‑’Aziz, Al‑Ghaffar].",
  "El v‑a creat pe voi [toţi] dintr‑un singur suflet[1]. Apoi a făcut din el pe soţia sa. Şi v‑a trimis vouă opt suflete de vite[2]. El vă creează în pântecele mamelor voastre, făptură după făptură[3], în trei întunecimi[4]. Acesta este Allah, Stăpânul vostru! A Lui este împărăţia! Nu există altă divinitate afară de El! Cum de vă abateţi[5]?.",
  "Dacă nu credeţi [după ce aţi văzut semnele], Allah se poate lipsi de voi, căci Lui nu‑I place necredinţa robilor Săi[1]. Însă dacă voi sunteţi mulţumitori, aceasta Îi place Lui. Şi nu va purta nici un [suflet] păcătos povara altuia. Apoi la Domnul vostru este întoarcerea voastră[2] şi El vă va vesti ceea ce faceţi, căci El ştie ceea ce se află în înlăuntrul piepturilor[3].",
  "Dacă pe om îl loveşte o nenorocire, atunci el Îl cheamă pe Domnul său, căindu‑se înaintea Lui. Apoi, când îi dăruieşte lui îndurare din partea Sa, uită cele cu care se rugase[1] şi Îi face lui Allah semeni, pentru ca să‑i rătăcească [pe oameni] de la drumul Său. Spune: „Bucură‑te pentru puţin [timp] de necredinţa ta, însă tu vei fi dintre oaspeţii Focului!”",
  "Oare acela care petrece timpul nopţii în rugăciuni, prosternându‑se şi stând în picioare, este cu teamă de Ziua de Apoi şi Îl roagă de îndurare pe Domnul său?[1] Spune: „Oare sunt egali cei care ştiu[2] cu aceia care nu ştiu?”[3] Însă numai aceia care au minte, trag învăţăminte.",
  "Spune: „O, robii mei cei dreptcredincioşi! Fiţi cu frică de Domnul vostru! Cei care fac bine în această lume vor avea parte de bine[1]. Pământul lui Allah este întins. Cei statornici vor primi răsplata lor fără măsură[2]!”",
  "Spune: „Mi s‑a poruncit mie să‑L ador pe Allah, arătându‑I numai Lui credinţă!",
  "Şi mi s‑a poruncit să fiu primul dintre musulmani!”",
  "Spune: „Eu mă tem, dacă nu‑I voi arăta supunere Domnului meu, de osânda unei Zile cumplite[1]!”",
  "Spune: „Pe Allah Îl voi adora[1], curat în credinţa mea![2]”",
  "Adoraţi ceea ce voiţi afară de El! Spune: „Cei care pierd sunt aceia care şi‑au pierdut sufletele lor şi familiile lor în Ziua Învierii! Aceasta este pierderea învederată!",
  "Ei vor avea deasupra lor umbre de foc şi sub ei alte umbre![1]” Cu aceasta[2] îi ameninţă Allah pe robii Săi. „O, robii Mei, fiţi cu frică de Mine!”",
  "Aceia care s‑au ferit să‑l adore pe Thagut[1] şi s‑au întors, căindu‑se, la Allah, aceia vor avea veste bună[2]! Deci binevesteşte robilor Mei,",
  "Care ascultă cuvântul şi urmează ceea ce este cel mai bun în el! Aceştia sunt cei pe care îi călăuzeşte Allah şi aceştia sunt cei cu pricepere.",
  "Oare pe acela împotriva căruia se adevereşte cuvântul pedepsei[1], oare îl vei mai putea Tu mântui când el se află deja în Foc?[2]",
  "Însă aceia care au fost cu frică de Domnul lor vor avea parte de odăi peste care alte odăi au fost clădite[1]. Pe sub ele vor curge pâraie. [Aceasta este] făgăduinţa lui Allah şi Allah nu calcă făgăduinţa Sa.",
  "Oare tu nu vezi că Allah trimite apă din cer, apoi o îndreaptă ca izvoare în pământ, apoi scoate cu ajutorul ei roade de felurite culori, apoi ele se ofilesc şi le vezi galbene, apoi le face bucăţele. Întru aceasta se află îndemnare pentru cei care au pricepere.",
  "Oare acela căruia i‑a deschis Allah pieptul pentru Islam şi care are lumină de la Domnul său?[1] Vai acelora cu inimile împietrite faţă de pomenirea lui Allah! Aceia se află într‑o rătăcire învederată[2]!",
  "Allah a trimis vestea cea mai frumoasă, ca o Carte [în care unele versete] se aseamănă şi se repetă.[1] Pieile acelora care se tem de Domnul lor se înfioară la auzul ei; apoi se liniştesc pieile şi inimile lor la pomenirea lui Allah. Aceasta[2] este călăuzirea lui Allah; El ocârmuieşte cu ea pe cine voieşte. Iar acela pe care Allah îl duce în rătăcire nu va avea nici un ocârmuitor.",
  "Oare acela care în Ziua Învierii se va feri cu faţa sa de răul chinului?[1] Şi li se va spune celor nelegiuiţi: „Gustaţi ceea ce aţi agonisit!”",
  "Au tăgăduit aceia de dinainte de ei şi le‑a venit lor chinul de acolo de unde ei nu se aşteptau.",
  "Şi le‑a dat lor Allah să guste ruşine[1] în viaţa aceasta, iar osânda din Viaţa de Apoi va fi şi mai mare, dacă măcar ei ar şti!",
  "Şi Noi le‑am dat oamenilor în acest Coran tot felul de pilde, pentru ca ei să ia aminte!",
  "Un Coran arab[1], fără de nici o strâmbătate[2], pentru ca ei să fie cu frică[3]!",
  "A dat Allah ca pildă[1] un bărbat [rob] cu asociaţi care se ceartă între ei [asupra Lui] şi un [alt] bărbat cu totul supus unui singur om. Oare sunt ei în aceeaşi situaţie?[2] Laudă lui Allah! Dar cei mai mulţi dintre ei nu ştiu.[3]",
  "Tu vei muri [într‑o zi] şi vor muri şi ei [într‑o zi].",
  "Apoi, în Ziua Învierii, vă veţi certa voi între voi, înaintea Domnului vostru.",
  "Şi cine este mai nedrept decât acela care minte împotriva lui Allah[1] şi socoteşte Adevărul drept minciună, atunci când vine la el?! Oare nu se află în Gheena sălaş pentru cei necredincioşi?",
  "Iar acela care a adus Adevărul[1] şi acela care îl crede[2] aceştia sunt cei evlavioşi.",
  "Ei au la Domnul lor ceea ce voiesc. Aceasta este răsplata celor care săvârşesc fapte bune.",
  "Pentru ca Allah să le şteargă lor cele mai rele [fapte] pe care le‑au săvârşit şi să le dea răsplată după cele mai bune [fapte] pe care le‑au săvârşit.",
  "Oare nu este Allah de ajuns [ca ocrotitor] pentru robul Său[1]? Însă ei voiesc să te sperie cu aceia care ar fi în locul Lui[2]. Dar acela pe care Allah îl duce în rătăcire nu va avea parte de ocârmuitor.",
  "Iar pe acela pe care îl călăuzeşte Allah nu va avea cine să‑l ducă în rătăcire. Oare nu este Allah Puternic [’Aziz] şi Dătător de răzbunare[1]?",
  "Dacă tu îi întrebi cine a creat cerurile şi pământul, ei vor răspunde: „Allah!”. Spune: „Îi vedeţi voi[1] pe aceia pe care‑i invocaţi, afară de Allah? Dacă Allah îmi voieşte mie un rău, pot ei să risipească răul Lui? Sau dacă El îmi voieşte o îndurare, pot ei să împiedice îndurarea Lui?” Spune: „Allah îmi este de ajuns şi în El se încred aceia care se încred!”[2]",
  "Spune: „O, neam al meu! Lucraţi voi după calea voastră şi voi lucra şi eu [după calea mea] şi [curând] veţi afla voi[1]",
  "Asupra cui va veni chinul care îl înjoseşte[1] şi asupra cui se va coborî osânda veşnică!”",
  "Noi ţi‑am trimis ţie[1] Cartea, pentru oameni, întru adevăr. Acela care este călăuzit, este numai pentru sine, iar acela care rătăceşte, numai împotriva sa însuşi, iar tu nu eşti chezaş pentru ei.",
  "Allah ia la Sine sufletele, la moartea lor, şi pe cele care nu mor [le ia], în timpul somnului lor. El le ţine la Sine pe acelea asupra cărora a hotărât moartea,[1] iar pe celelalte le trimite [în trupurile lor] până la un timp hotărât[2]. În aceasta sunt semne pentru un neam [de oameni] care chibzuiesc.",
  "Oare au luat ei mijlocitori, afară de Allah? Spune: „Chiar şi dacă ei nu au nici o putere şi nu au nici minte?”",
  "Spune: „A lui Allah este mijlocirea în întregime. A Lui este împărăţia cerurilor şi a pământului şi apoi la El vă veţi întoarce!”",
  "Când este pomenit doar Allah singur, [fără asociaţi], se strâng inimile celor care nu cred în Viaţa de Apoi, iar când sunt pomeniţi cei luaţi în locul Lui[1], atunci se bucură ei.",
  "Spune: „O, Allah, Creator al cerurilor şi al pământului, Cunoscător al celor nevăzute şi al celor văzute, Tu judeci între robii Tăi, asupra celor în care ei nu se înţeleg!”.",
  "Dacă aceia care sunt nelegiuiţi ar avea tot ceea ce se află pe pământ şi încă o dată pe atât, laolaltă cu aceasta, [în zadar] le‑ar oferi ei ca răscumpărare pentru [a scăpa de] chinurile în Ziua Învierii; li se va arăta lor de la Allah[1] ceea ce ei n‑au pus în socoteală niciodată,",
  "Li se vor arăta relele pe care le‑au agonisit şi‑i vor împresura pe ei cele de care şi‑au bătut joc.",
  "Când îl atinge pe om o nenorocire, atunci Ne cheamă el. Apoi, după ce‑i dăruim îndurare din partea Noastră, zice el: „Mi se cuvine pentru ştiinţa mea[1]”. Dar aceasta este o încercare, însă cei mai mulţi dintre ei nu ştiu.",
  "Aşa au grăit şi cei de dinaintea lor[1] şi nu le‑au fost de nici un folos cele pe care le‑au agonisit.",
  "I‑au lovit pe ei relele celor pe care le‑au agonisit. Şi pe cei care sunt nelegiuiţi dintre aceştia [mekkanii] îi vor lovi relele pe care le‑au agonisit şi nu se vor putea ei împotrivi puterii [lui Allah].",
  "Oare ei nu ştiu că Allah îl înzestrează cu prisosinţă pe acela care voieşte El sau îl înzestrează cu măsură? Iar în aceasta sunt semne pentru un neam [de oameni] care cred.",
  "Spune: „O, voi robii Mei, care aţi întrecut măsura în defavoarea voastră[1], nu deznădăjduiţi în privinţa îndurării lui Allah![2]” Allah iartă toate păcatele[3]. El este Iertător, Îndurător [Al‑Ghafur, Ar‑Rahim].",
  "Întoarceţi‑vă cu căinţă spre Domnul vostru şi supuneţi‑vă Lui, înainte de a veni chinul la voi, căci apoi nu veţi mai putea fi voi mântuiţi!",
  "Şi urmaţi cele mai bune [porunci] care v‑au fost vouă trimise[1] de către Domnul vostru, înainte de a veni la voi osânda pe neaşteptate, fără ca voi să băgaţi de seamă!",
  "Înainte să zică un suflet: „Vai mie, pentru că nu am luat seama [la îndatoririle mele] faţă de Allah, fiindcă eu am fost printre batjocoritori!”",
  "Sau să zică: „Dacă Allah m‑ar fi călăuzit[1], aş fi fost printre cei evlavioşi!”",
  "Sau să zică, atunci când va vedea chinul: „O, dacă ar fi pentru mine întoarcere[1], astfel încât să fiu eu printre făcătorii de bine!”",
  "„Dar semnele Mele au venit la tine şi tu le‑ai socotit mincinoase şi te‑ai semeţit şi ai fost tu printre cei necredincioşi!”",
  "În Ziua Învierii vei vedea tu[1] chipurile acelora care au minţit împotriva lui Allah, întunecate. Oare nu se află în Gheena sălaş pentru cei semeţi?",
  "Şi Allah îi va mântui pe cei care sunt cu frică, făcându‑i pe ei să câştige [locul lor în Rai]. Nu‑i va atinge pe ei nici un rău şi nu vor fi ei mâhniţi.",
  "Allah este Creatorul tuturor lucrurilor şi El este peste toate Chezaş!",
  "El are cheile cerurilor şi ale pământului, iar aceia care nu cred în versetele lui Allah, aceia vor fi cei care pierd.",
  "Spune: „Îmi porunciţi, voi, neştiutorilor[1], să ador pe altcineva afară de Allah?”",
  "Vi s‑a revelat ţie şi acelora de dinaintea ta: „De vei face asociaţi lui Allah, vor fi în zadar faptele tale şi vei fi tu printre aceia care pierd.",
  "Deci, adoră‑L tu pe Allah şi fii dintre cei care aduc mulţumire!”",
  "Ei nu L‑au preţuit pe Allah după cum se cuvine[1], deşi în Ziua Învierii întregul pământ va fi [în] pumnul Său[2], iar cerurile vor fi adunate în dreapta Sa[3]. Mărire Lui! El este mai presus de ceea ce Îi fac ei asociaţi!",
  "Şi atunci când se va sufla în trâmbiţă, vor fi trăsniţi toţi cei care se află în ceruri şi pre pământ, afară de cei care va voi Allah[1]. Apoi se va sufla în ea a doua oară şi iată‑i pe ei în picioare, aşteptând[2].",
  "Şi va străluci pământul în Lumina Domnului său, va fi aşezată cartea[1] vor fi aduşi profeţii şi martorii şi se va face judecată între ei cu dreptate şi ei nu vor fi nedreptăţiţi.",
  "Şi va fi răsplătit fiecare suflet după ceea ce a săvârşit, căci El ştie mai bine ceea ce fac ei.",
  "Şi vor fi mânaţi cei care nu au crezut, în cete, către Gheena, iar când vor ajunge la ea, se vor deschide porţile ei[1] şi păzitorii ei le vor zice: „Oare nu au venit la voi trimişi, chiar dintre voi, ca să vă recite versetele Domnului vostru şi să vă prevină pe voi despre întâlnirea voastră cu această Zi?” Ei vor zice: „Ba da! Însă s‑a adeverit cuvântul[2] despre osânda împotriva necredincioşilor!”",
  "Se va zice: „Intraţi pe porţile Gheenei; veşnic veţi fi în ea sălăşluitori!” Şi cât de rău va fi sălaşul celor trufaşi!",
  "Şi vor fi conduşi cei care au fost cu frică de Domnul lor spre Rai, în cete[1], iar când vor ajunge la el, li se vor deschide porţile lui şi le vor zice păzitorii lui: „Pace asupra voastră! Voi aţi fost buni[2], intraţi pentru a fi în veci sălăşluitori în el!”",
  "Şi vor zice ei: „Slavă lui Allah, care a împlinit făgăduinţa Sa faţă de noi şi ne‑a făcut pe noi să moştenim pământul[1], ca să putem locui în Rai oriunde vom voi!” Minunată este răsplata celor care au săvârşit [fapte bune]!",
  "Şi îi vei vedea tu pe îngeri înconjurând Tronul[1], slăvindu‑L pe Domnul lor şi aducându‑I laude. Se va judeca între ei după dreptate şi se va zice[2]: „Slavă lui Allah, Stăpânul lumilor!”",
  "Ha’ , Mim.[1]",
  "Revelarea Cărţii este de la Allah Cel Puternic, Ştiutor [Al‑’Aziz, Al‑’Alim],",
  "Iertătorul păcatelor, Primitorul căinţei, Cel Aspru la pedeapsă, Dătătorul de îndurare. Nu există altă divinitate afară de El şi la El este întoarcerea.",
  "Nu se împotrivesc faţă de semnele lui Allah decât aceia care nu cred. Aşadar, să nu te înşele umbletul lor prin ţări[1]!",
  "Mai înainte de ei, i‑au socotit mincinoşi [pe trimişii lor] neamul lui Noe, şi după ei şi aliaţii[1], şi fiecare comunitate se gândea cum să‑l piardă[2] pe trimisul ei, şi ei au luat ca argument neadevărul pentru a tăgădui cu el Adevărul şi de aceea i‑am lovit Eu. Şi cum a fost pedeapsa Mea[3]!",
  "Astfel s‑a adeverit cuvântul Domnului tău[1] împotriva celor care nu au crezut: „Ei vor fi oaspeţii Focului!”",
  "Cei ce poartă Tronul şi cei care‑l înconjoară[1] Îl preamăresc pe Domnul lor, aducându‑I laudă, cred în El şi cer iertare pentru cei care cred: „Doamne! Tu Îţi întinzi peste toate lucrurile îndurarea şi ştiinţa Ta. Deci, iartă‑i pe cei care Îţi cer iertare, se căiesc şi urmează calea Ta[2] şi păzeşte‑i de chinul Iadului,",
  "Doamne! Şi fă‑i pe ei să intre în grădinile Edenului, pe care Tu le‑ai promis, ca şi pe cei care au fost evlavioşi dintre părinţii lor, soţiile lor şi urmaşii lor, căci Tu eşti Cel Puternic [şi] Înţelept [Al‑’Aziz, Al‑Hakim].",
  "Şi păzeşte‑i pe ei de cele rele![1] Iar acela pe care‑l păzeşti de rele, în Ziua Aceea, de acela Te‑ai îndurat. Şi aceasta este marea izbândă!”",
  "Iar către aceia care nu vor crede se va striga [de către îngeri]: „Ura lui Allah [faţă de voi] – atunci când sunteţi chemaţi la credinţă, iar voi stăruiţi în necredinţă – este mai mare decât ura voastră faţă de voi înşivă!”",
  "Vor zice ei: „Doamne, ne‑ai dat nouă moarte de două ori şi ne‑ai dat nouă viaţă de două ori, deci mărturisim păcatele noastre. Oare există vreo cale de ieşire?”[1]",
  "Aceasta[1] este pentru voi, pentru că atunci când a fost invocat numai Allah Singur, voi nu aţi crezut, în timp ce, atunci când I s‑au făcut Lui asociaţi, atunci aţi crezut voi[2]. Însă judecata este la Allah Cel Înalt [şi] Mare [Al‑’Aliyy, Al‑Kabir].",
  "El este Cel care vă arată semnele Sale[1] şi face să coboare pentru voi din cer cele de trebuinţă[2]. Dar nu se lasă îndemnat decât acela care se căieşte şi se întoarce[3].",
  "Deci chemaţi‑L pe Allah[1], cu credinţă numai în El, chiar dacă voia necredincioşilor [nu este aceasta]![2]",
  "El este Cel cu însuşiri fără egal, Stăpânul Tronului; El trimite Duhul[1], prin porunca Sa, asupra aceluia care voieşte El dintre robii Săi[2], pentru ca să‑l prevină asupra Zilei întâlnirii,",
  "Ziua în care ei se vor arăta[1] fără ca nimic să‑I fie ascuns lui Allah în privinţa lor. [Şi atunci se va grăi]: „A cui este împărăţia în Ziua aceasta?” „A Lui Allah, Cel Unic [şi] Atotputernic [Al‑Wahid, Al‑Qahhar]!”[2]",
  "În Ziua aceea, fiecare suflet va fi răsplătit, după cum îşi va fi agonisit. Nu va fi nedreptate în Ziua aceea. Allah este grabnic la socotire.",
  "Şi să‑i previi pe ei despre Ziua ce este aproape, căci inimile vor ajunge la gâturi[1] şi vor fi ei înspăimântaţi[2] şi nu vor avea nelegiuiţii nici prieten, nici mijlocitor căruia să i se dea ascultare.",
  "El [Allah] cunoaşte hainia din ochi[1] şi ceea ce ascund piepturile.",
  "Şi Allah judecă cu toată dreptatea, în vreme ce aceia pe care îi invocă, afară de El, nu vor judeca întru nimic[1]. Allah este Cel care Aude [şi] Vede Totul [As‑Sami’, Al‑Basir].",
  "Oare n‑au purces ei pe pământ ca să vadă cum a fost sfârşitul celor care au trăit înainte de ei? Au fost mai tari decât ei şi au lăsat pe pământ urme mai puternice decât ei[1], însă Allah i‑a apucat[2] pentru păcatele lor şi nu au avut ei apărător înaintea lui Allah.",
  "Aceasta a fost şi pentru că trimişii lor au venit la ei cu semnele cele limpezi, iar ei nu au crezut. Atunci i‑a apucat Allah, fiindcă El este Puternic [Qawiyy] [şi] Aspru la pedeapsă.",
  "Şi i‑am trimis Noi pe Moise cu semnele Noastre[1] şi cu dovadă limpede",
  "La Faraon[1] şi l a H aman[2] şi l a Core[3], însă ei au zis: „El este un vrăjitor şi un mincinos!”",
  "Şi când le‑a adus lor Adevărul de la Noi[1], atunci au zis ei: „Omorâţi‑i pe pruncii acelora care au crezut împreună cu el şi lăsaţi‑le în viaţă numai pe femeile lor!” Dar viclenia necredincioşilor nu este decât în deşert[2].",
  "Şi Faraon a zis: „Lăsaţi‑mă să‑l omor pe Moise şi el să‑L cheme pe Domnul său! Mă tem să nu vă schimbe religia voastră[1] şi să nu aducă stricăciunea pe pământ![2]”",
  "Şi Moise a zis: „Eu caut apărare[1] la Domnul meu şi Domnul vostru împotriva oricărui trufaş care nu crede în Ziua socotirii!”",
  "Şi un om care credea, din neamul lui Faraon, şi care‑şi ascundea credinţa lui[1] a zis: „Omorâţi voi un bărbat pentru că el a zis: „Domnul meu este Allah,” după ce a venit el cu semne desluşite de la Domnul vostru? Dacă el este mincinos, minciuna sa va fi numai spre dauna lui, însă dacă el spune adevărul, atunci vă va lovi pe voi o parte din cele cu care vă ameninţă[2]! Allah nu‑l călăuzeşte pe cel care este nelegiuit şi mincinos.",
  "O, neam al meu! A voastră este stăpânirea astăzi şi sunteţi voi biruitori pe pământ! Dar cine ne va ajuta pe noi împotriva mâniei[1] lui Allah, dacă ea se va abate asupra noastră?” Faraon a zis: „Eu nu vă arăt decât ceea ce văd[2] şi nu vă călăuzesc pe voi decât pe calea cea dreaptă![3]”",
  "Şi cel care credea a zis: „O, neam al meu! Eu mă tem pentru voi[1], de o zi asemenea Zilei aliaţilor,[2]",
  "Asemenea cum a păţit neamul lui Noe şi [neamul] ’Ad şi [neamul] Thamud şi cei care au venit după ei! Dar Allah nu voieşte nedreptate pentru robi![1]",
  "O, neam al meu! Eu mă tem pentru voi în Ziua chemării[1],",
  "De Ziua în care veţi întoarce voi spatele, fugind,[1] fără ca să aveţi voi apărător de Allah[2]! Iar acela pe care îl duce Allah în rătăcire nu va avea ocârmuitor.”",
  "[Şi aduceţi‑vă aminte când] a venit la voi Iosif, mai înainte, cu semne învederate,[1] însă voi nu aţi încetat să aveţi îndoieli asupra celor pe care vi le‑a adus. Iar când el a murit, atunci aţi zis voi: „Allah nu va mai trimite un alt trimis, după el!” Astfel îl duce Allah în rătăcire pe cel care este nelegiuit şi se îndoieşte.",
  "Aceia care discută Religia lui Allah, fără nici o dovadă care să le fi venit, [fapta lor] este foarte urâtă de Allah şi de cei care cred. Astfel pecetluieşte Allah orice inimă a unui [om] îngâmfat şi nelegiuit.",
  "Şi Faraon a zis: „O, Haman, durează‑mi mie un turn[1], poate că eu voi ajunge la cărări,",
  "La cărările cerurilor, astfel încât să‑L văd pe Dumnezeul lui Moise[1], căci eu îl socotesc pe el[3] mincinos!...” Astfel i s‑a împlinit lui Faraon fapta sa cea rea şi a fost el abătut de la drum. Însă vicleşugul lui Faraon nu a fost decât întru pierdere.",
  "Şi cel care credea a zis: „O, neam al meu! Urmaţi‑mă pe mine şi eu vă voi călăuzi pe drumul cel drept!",
  "O, neam al meu! Această viaţă lumească nu este decât o plăcere trecătoare, în vreme ce Viaţa de Apoi[1] este Casa odihnei[2].",
  "Cel care săvârşeşte o faptă rea[1] n u v a fi răsplătit[2] decât cu una asemănătoare cu ea, iar cel care săvârşeşte o faptă bună – fie el bărbat sau muiere – şi este credincios, acela va intra în Rai, unde va primi cele de trebuinţă, fără socoteală[3].",
  "O, neam al meu! De ce vă chem eu pe voi la mântuire, în vreme ce voi mă chemaţi pe mine la Foc?",
  "Voi mă chemaţi să mă lepăd de Allah şi să‑I fac Lui ca asociaţi cele despre care eu nu am nici o ştiinţă[1], în vreme ce eu vă chem pe voi la Cel Puternic [şi] Atoateiertător [Al‑’Aziz, Al‑Gaffar]!",
  "Nu este îndoială că aceea la ce mă chemaţi[1] nu p oate fi chemat nici în această lume, nici în Lumea de Apoi şi că întoarcerea noastră este la Allah, iar cei nelegiuiţi vor fi oaspeţii Focului.",
  "În curând[1] vă veţi aduce aminte de ceea ce vă spun, iar eu las soarta mea în seama lui Allah[2]. Allah îi vede bine pe robii [Săi]”.",
  "Şi Allah l‑a ferit[1] de relele pe care ei le‑au plăsmuit şi chinul cel rău a împresurat clanul lui Faraon[2],",
  "Focul la care ei vor fi expuşi dimineaţa şi seara[1]. Iar în Ziua când va sosi Ceasul, [se va zice]: „Faceţi să intre clanul lui Faraon la osânda cea mai aspră!”",
  "Iar când vor discuta în Foc şi vor zice cei slabi către cei care s‑au semeţit: „Noi v‑am urmat vouă. Oare nu puteţi voi să ne scăpaţi de o parte din foc?”",
  "Atunci vor zice cei care s‑au semeţit: „Noi[1] suntem cu toţii în el!” Allah a judecat deja între robii [Săi].[2]",
  "Şi cei care se vor afla în Foc vor zice către păzitorii Gheenei: „Rugaţi‑vă Domnului vostru ca să ne uşureze nouă chinul [măcar] pentru o zi!”",
  "Ei[1] vor zice: „Oare nu v‑au adus vouă trimişii voştri dovezi limpezi?” Şi ei vor răspunde: „Ba da!” Ei[2] vor zice: „Atunci, rugaţi‑vă!” Dar ruga necredincioşilor va fi numai în deşert.",
  "Noi îi vom ajuta pe trimişii Noştri şi pe cei care cred, atât în viaţa din această lume cât şi în Ziua când se vor ridica martorii[1],",
  "În Ziua când dezvinovăţirea nu le va mai fi de nici un folos nelegiuiţilor şi când vor avea ei parte de blestem şi rău sălaş.",
  "Şi i‑am dat Noi lui Moise călăuzire[1] şi i‑am făcut pe fiii lui Israel să moştenească Scriptura[2],",
  "Ca o cârmuire şi o îndemnare pentru cei dăruiţi cu pricepere.",
  "Deci fii statornic[1], căci făgăduinţa lui Allah[2] este adevăr, cere iertare pentru păcatul tău şi preamăreşte‑L pe Domnul tău cu laudă, atât spre seară cât şi spre dimineaţă[3]!",
  "Aceia care discută despre versetele lui Allah, fără să le fi venit lor nici o dovadă[1], nu au în piepturile lor decât numai îngâmfare şi ei nu vor atinge ţelul lor. Deci caută ocrotire la Allah[2], căci El este Cel care Aude [şi] Cel care Vede [As‑Sami’, Al‑Basir]!",
  "Crearea cerurilor şi a pământului este mai mare decât crearea oamenilor, dar cei mai mulţi oameni nu ştiu.",
  "Nu sunt deopotrivă cel care este orb şi cel care vede[1]; nici cei care cred şi împlinesc fapte bune [nu pot fi deopotrivă] cu cel care săvârşeşte o faptă rea[2]. Dar cât de rar vă aduceţi voi aminte!",
  "Ceasul va veni, fără îndoială, însă cei mai mulţi oameni nu cred[1].",
  "Şi Domnul vostru zice: „Chemaţi‑Mă[1] şi Eu vă voi răspunde! Aceia care din prea multă trufie refuză să Mă adore vor intra în Gheena umiliţi”.",
  "Allah este Cel care v‑a făcut vouă noaptea, ca să vă odihniţi în ea, şi ziua, ca să vedeţi desluşit[1]. Allah este Cel plin de îndurare faţă de oameni, însă cei mai mulţi dintre oameni nu sunt mulţumitori.",
  "Acesta este Allah, Domnul vostru, Creatorul tuturor lucrurilor. Nu există altă divinitate afară de El. Cum se poate să vă întoarceţi[1]?.",
  "Astfel s‑au întors aceia care au tăgăduit semnele lui Allah[1].",
  "Allah este Cel care v‑a dat vouă pământul, ca să trăiţi pe el[1] şi cerul, ca acoperiş[2], şi v‑a dat vouă chip – şi ce chip minunat v‑a dat[3]! – şi v‑a înzestrat pe voi cu lucruri bune[4]. Acesta este Allah, Domnul vostru! Binecuvântat fie Allah, Stăpânul lumilor!",
  "El este Cel Veşnic Viu [Al‑Hayy]. Nu există altă divinitate afară de El, deci chemaţi‑L pe El cu credinţă curată numai în El! Mărire lui Allah, Stăpânul lumilor!",
  "Spune[1]: „Mi s‑a oprit mie să‑i ador pe aceia pe care îi chemaţi în locul lui Allah[2], după ce mi‑au venit semnele cele limpezi de la Domnul meu şi mi s‑a poruncit să mă supun Stăpânului lumilor”.",
  "El este Cel care v‑a creat pe voi din ţărână[1], apoi[2] dintr‑o picătură, apoi dintr‑un cheag de sânge. Apoi El vă face să ieşiţi copii mici, pentru ca apoi să ajungeţi la maturitate şi apoi să fiţi bătrâni – însă unii dintre voi sunt omorâţi mai înainte[3] –, şi să ajungeţi la un termen hotărât[4]. Poate că voi veţi pricepe.",
  "El este Cel care dă viaţă şi dă moarte şi, dacă hotărăşte un lucru, El spune: „Fii” şi el este.",
  "Tu nu‑i vezi pe aceia care se ceartă asupra semnelor lui Allah cum sunt abătuţi?[1]",
  "Aceia care socotesc mincinoase Cartea[1] şi cele cu care i‑am trimis pe trimişii Noştri vor şti [în curând][2],",
  "Când cătuşele şi lanţurile vor fi pe gâtul lor şi vor fi ei traşi.",
  "În apa clocotită şi apoi vor arde în Foc.",
  "Apoi li se va zice lor: „Unde sunt cei pe care voi i‑aţi făcut asociaţi",
  "Lăsându‑l pe Allah?” Şi vor răspunde ei: „S‑au rătăcit de noi. Ba noi nu am chemat mai înainte nimic!” Astfel îi duce Allah în rătăcire pe necredincioşi.",
  "Acesta[1] este preţul pentru că voi v‑aţi bucurat pe pământ întru nedreptate şi pentru că v‑aţi îngâmfat.",
  "Intraţi pe porţile Gheenei, în care veşnic veţi sălăşlui! Şi ce loc rău vor avea cei îngâmfaţi!",
  "Deci fii statornic[1]! Făgăduinţa lui Allah este adevăr şi fie că îţi vom arăta o parte din aceea cu care îi ameninţăm, fie că te vom lua pe tine [înainte de aceasta], oricum la Noi se vor întoarce!",
  "Noi am trimis trimişi şi mai înainte de tine. Despre unii dintre ei ţi‑am povestit, iar despre alţii dintre ei nu ţi‑am povestit. Şi nu i‑a fost dat nici unui trimis să vină cu un semn[1], decât cu îngăduinţa lui Allah. Când porunca lui Allah va veni, se va judeca întru dreptate şi atunci vor pierde cei care spun minciuni.",
  "Allah este Cel care v‑a făcut vouă vitele[1]: pentru ca să călăriţi pe unele dintre ele şi pentru ca să mâncaţi de la altele;",
  "Voi aveţi de la ele [şi alte] foloase[1] şi pentru ca voi să vă împliniţi o dorinţă din piepturile voastre[2], însă, mai sunteţi purtaţi pe ele şi pe corăbii.",
  "El vă arată semnele Sale, dar care dintre semnele lui Allah le tăgăduiţi voi?",
  "Oare nu au purces ei pe pământ pentru a vedea care a fost urmarea pentru cei de dinaintea lor? Au fost mai numeroşi decât ei şi mai puternici şi au lăsat mai multe urme pe pământ[1], însă nu le‑au fost de nici un folos cele pe care le‑au agonisit[2].",
  "Şi când au venit la ei trimişii lor cu semnele cele limpezi, s‑au bucurat de ştiinţa pe care o aveau, însă cele de care şi‑au bătut joc i‑au împresurat pe ei.",
  "Şi când au văzut mânia Noastră, au zis ei: „Noi credem numai în Allah Singur şi ne lepădăm de ceea ce I‑am făcut Lui ca asociaţi!”",
  "Însă nu le‑a mai fost credinţa lor de nici un folos, când au văzut mânia Noastră. Aceasta este rânduiala lui Allah faţă de robii Săi[1] şi au pierdut[2] atunci aceia care nu au crezut.",
  "Ha’, Mim.[1]",
  "[Aceasta este] o Revelaţie de la Cel Milostiv, Îndurător [Ar‑Rahman, Ar‑Rahim].",
  "O Carte ale cărei versete sunt tâlcuite[1], un Coran arab[2], pentru un neam [de oameni] care ştiu,",
  "Un binevestitor[1] şi un prevenitor[2], însă cei mai mulţi dintre ei se întorc şi nu ascultă[3].",
  "Ei zic: „Inimile noastre sunt acoperite faţă de aceea la care ne chemi tu, în urechile noastre este surzenie, iar între noi şi între tine este o perdea[1]. Deci tu lucrează [ceea ce voieşti] şi vom lucra şi noi [ceea ce voim]!”",
  "Spune: „Eu nu sunt decât om, ca şi voi, însă mie mi se revelează că Domnul vostru este un Domn Unic[1]. Aşadar, căutaţi calea cea dreaptă către El şi rugaţi‑L pe El de iertare!” Şi vai pentru cei care‑i fac Lui asociaţi,",
  "Cei care nu dau Dania [Az‑Zakat] şi nu cred în Viaţa de Apoi!",
  "Iar aceia care cred şi împlinesc fapte bune, aceia vor avea parte de o răsplată neîntreruptă[1].",
  "Spune: „Oare voi nu credeţi în Acela care a creat pământul în două zile şi Îi faceţi Lui semeni?” Acesta[1] este Stăpânul lumilor!",
  "Şi El a pus de deasupra lui [a pământului] munţi neclintiţi şi L‑a binecuvântat şi a orânduit pe el toate cele necesare pentru hrană, până la patru zile ca răspuns pentru aceia care întreabă.[1]",
  "Apoi s‑a întors către cer – care era un fum[1] – şi i‑a zis lui şi pământului: Veniţi amândouă, de voie sau fără de voie!” Şi au răspuns ele: „Venim, supunându‑ne de bunăvoie!”",
  "Şi le‑a hotărât El să fie şapte ceruri, în două zile, şi a orânduit fiecărui cer menirea sa[1]. Şi am împodobit Noi cerul cel mai de jos cu candele[2], şi strajă[3]. Aceasta este orânduiala Celui Puternic [şi] Atoateştiutor [Al‑’Aziz, Al‑’Alim].",
  "Şi dacă se întorc ei[1], atunci spune: „Vă previn pe voi asupra unei nenorociri asemenea nimicirii[2] [care a lovit neamurile] ’Ad şi Thamud[3]!”",
  "Când au venit trimişii la ei, de dinaintea lor şi de după ei, [zicându‑le]: „Nu‑L adoraţi decât pe Allah!”, au zis ei: „Dacă Domnul nostru ar fi voit[1], ar fi făcut El să se pogoare îngeri. Noi nu credem în cele cu care aţi fost voi trimişi!”",
  "În ce‑i priveşte pe cei din [neamul] ’Ad, ei s‑au arătat cu semeţie pe pământ, pe nedrept, zicând ei: „Cine este mai puternic decât noi?” Oare n‑au văzut ei că Allah care i‑a creat pe ei este mai puternic decât ei? Şi au tăgăduit ei semnele Noastre[1].",
  "Şi, de aceea, am trimis Noi împotriva lor un vânt aprig şi geros în nişte zile[1] fără de noroc, pentru ca să le dăm să guste chinul ruşinii în viaţa lumii de acum. Însă osânda din Viaţa de Apoi va fi şi mai ruşinoasă, iar ei nu vor fi ajutaţi [de nimeni][2].",
  "În ce‑i priveşte pe [cei din neamul] Thamud, Noi i‑am călăuzit, însă ei au iubit rătăcirea mai mult decât călăuzirea şi i‑a lovit pe ei trăsnetul osândei umilitoare pentru ceea ce au agonisit[1].",
  "Şi i‑am izbăvit Noi pe cei care au crezut şi au fost cu frică [de Allah].",
  "Şi într‑o Zi, vor fi adunaţi duşmanii lui Allah[1] către Foc şi vor fi ei mânaţi,",
  "Astfel încât, atunci când vor ajunge la el, vor da mărturie împotriva lor urechile lor şi ochii lor şi pieile lor, pentru ceea ce ei au săvârşit.",
  "Şi vor grăi ei către pieile lor: „De ce aţi făcut mărturie împotriva noastră?”, iar ele le vor răspunde: „Ne‑a făcut să grăim Allah Cel care face să grăiască toate lucrurile. El v‑a creat pe voi întâia oară şi la El fi veţi întorşi!",
  "Voi nu v‑aţi putut ascunde[1], ca să nu dea mărturie împotriva voastră urechile voastre, ochii voştri şi pieile voastre, însă voi v‑aţi închipuit că Allah nu ştie multe din cele pe care voi le săvârşiţi,",
  "Această închipuire pe care voi aţi avut‑o despre Domnul vostru v‑a dus la pieire pe voi şi aţi ajuns să fiţi printre cei pierduţi!”",
  "Şi de vor răbda ei, Focul le va fi sălaş, iar de vor cere ei iertare, nu vor fi ei dintre cei iertaţi.",
  "Le‑am orânduit lor tovarăşi apropiaţi[1] care le‑au împodobit ceea ce a fost înaintea lor şi ceea ce a fost după ei[2] ş i s ‑a a deverit î mpotriva l or C uvântul[3], aşa cum s‑a adeverit şi în privinţa altor comunităţi de dinainte de ei, dintre djinni şi dintre oameni. Şi ei sunt cei care vor pierde!",
  "Şi cei care nu cred zic: „Nu plecaţi urechea la acest Coran[1], ci faceţi zarvă pentru ca voi să biruiţi![2]”",
  "Şi‑i vom face Noi pe cei care nu cred să guste chinul aspru şi‑i vom răsplăti după cea mai rea [faptă] pe care au săvârşit‑o.",
  "Aceasta este răsplata duşmanilor lui Allah: Focul. În el vor avea locuinţa veşniciei[1], drept răsplată pentru că au tăgăduit semnele Noastre.",
  "Şi vor zice aceia care nu cred: „Doamne, arată‑ni‑i nouă pe aceia dintre djinni şi dintre oameni, care ne‑au dus în rătăcire, pentru ca noi să‑i punem sub picioarele noastre, astfel încât să fie ei printre cei mai de jos!”",
  "Însă aceia care zic: „Domnul nostru este Allah!” şi apoi urmează calea cea dreaptă, asupra lor se vor coborî îngerii[1], [zicându‑le]: „Nu vă temeţi şi nu fiţi mâhniţi şi primiţi bunăvestire despre Raiul ce vi s‑a făgăduit!",
  "Noi suntem ocrotitorii voştri în viaţa din această lume şi din Viaţa de Apoi; voi veţi avea în ea[1] ceea ce doresc sufletele voastre şi veţi avea în ea ceea ce veţi cere,",
  "Ospeţie[1] de la un Iertător, Îndurător [Ghafur, Rahim]”.",
  "Şi cine spune vorbe mai frumoase decât acela care cheamă la Allah, săvârşeşte faptă bună şi zice: „Eu sunt dintre musulmani”?",
  "Nu este fapta cea bună deopotrivă cu fapta cea rea. Respinge [fapta cea rea] cu cea care este mai bună şi iată‑l pe acela care a fost între tine şi el duşmănie ca şi cum ar fi un prieten apropiat.[1]",
  "Însă nu le va fi dat[1] decât acelora care sunt răbdători şi nu‑i va fi dat decât aceluia care va avea parte de mare noroc.",
  "Şi dacă [vreodată] te va ademeni vreo ieşire de la Şeitan[1], caută adăpost la Allah, căci El este Cel care Aude [şi] Atoateştiutor [As‑Sami’, Al‑’Alim].",
  "Şi printre semnele Sale sunt noaptea şi ziua şi Soarele şi Luna. Însă nu vă prosternaţi nici dinaintea Soarelui, nici dinaintea Lunii, ci prosternaţi‑vă dinaintea lui Allah care le‑a creat pe ele, dacă pe El Îl adoraţi voi![1]",
  "Dar dacă [necredincioşii] se semeţesc, [nu‑i nimic], căci aceia care sunt la Domnul tău [îngerii] Îl laudă pe El noaptea şi ziua, fără ca ei să ostenească [niciodată].",
  "Şi printre minunile Sale [este şi aceea că] tu vezi pământul umilit [pustiu şi neroditor], dar când Noi facem să coboare apa peste el, atunci el se mişcă şi se umflă. Acela care îi dă lui viaţă este Cel care dă viaţă şi morţilor, fiindcă El este cu putere peste toate.",
  "Aceia care răstălmăcesc semnele Noastre nu Ne sunt necunoscuţi. Şi oare acela care este aruncat în Foc va fi mai bun sau acela care va veni în siguranţă în Ziua Învierii? Faceţi ceea ce voiţi, fiindcă El este Binevăzător a ceea ce faceţi voi.",
  "Aceia care nu cred în Îndemnare[1], când ea vine la ei,[2] [să ştie că] ea este o Carte plină de putere[3].",
  "Deşertăciunea nu va veni la ea nici dinaintea şi nici din urma ei, pentru că ea este o Revelaţie de la un Înţelept Vrednic de Laudă [Hakim, Hamid]!",
  "Nu ţi se spune ţie decât ceea ce li s‑a spus şi trimişilor de dinaintea ta.[1] Domnul tău este Dătător de Iertare[2] şi Dătător de pedeapsă dureroasă[3].",
  "Dacă Noi le‑am fi făcut un Coran într‑o altă limbă [decât araba], ar zice ei: De ce nu sunt versetele sale tâlcuite?[1] Un [Coran] nearab şi un [Profet] arab?” Spune: „El este pentru cei care cred ocârmuire şi tămăduire, însă aceia care nu cred [au] în urechile lor surzenie şi el este pentru ei rătăcire![2] Aceştia sunt ca şi cei chemaţi dintr‑un loc depărtat!”[3]",
  "Noi i‑am dăruit lui Moise Cartea[1] şi au fost neînţelegeri asupra ei.[2] Şi de n‑ar fi fost un cuvânt de mai înainte de la Domnul tău[3], s‑ar fi fost hotărât între ei[4]. Însă ei au rămas în mare nedumerire în privinţa ei[5].",
  "Cel care săvârşeşte o faptă bună [o face] pentru sine însuşi, iar cel care face rău o face împotriva sa. Domnul tău nu este nedrept cu robii Săi[1].",
  "La El se află ştiinţa despre Ceas.[1] Şi nu ies roduri din învelişurile lor şi nu rămâne grea nici o muiere şi nici nu naşte, fără ştirea Lui. Şi în Ziua când El va striga către ei „Unde sunt asociaţii Mei?[2]”, vor zice ei: „Îţi vestim Ţie că nu este nici un martor printre noi![3]”",
  "Ceea ce ei au chemat mai înainte îi va părăsi pe ei şi ei vor înţelege că nu au scăpare.[1]",
  "Omul nu osteneşte să ceară binele, dar dacă îl atinge pe el răul, atunci el este deznădăjduit şi descumpănit.",
  "Dar dacă‑i dăm să guste îndurare din partea Noastră, după o nenorocire care l‑a lovit, atunci el zice: „Aceasta mi se cuvine şi eu nu cred că Ceasul va sosi [vreodată]! Şi dacă voi fi adus înapoi la Domnul meu, voi avea eu de la El cea mai bună [cinstire]!” Noi le vom vesti celor care nu au crezut ceea ce au făcut şi le vom da lor să guste dintr‑un chin aspru[1]!",
  "Şi dacă‑l copleşim cu harul Nostru pe om, el se abate şi se îndepărtează aparte[1], dar, când îl atinge pe el răul, atunci este larg la rugăminte[2].",
  "Spune: „Vedeţi voi?[1] Dacă el [Coranul] este de la Allah şi voi îl tăgăduiţi, atunci cine se află în rătăcire mai mare decât acela care este într‑o schismă adâncă?”",
  "Noi le vom arăta semnele Noastre [în cele mai îndepărtate] zări [ale pământului] şi în sufletele lor înşişi, astfel încât să le fie limpede că el [Coranul] este Adevărul. Oare nu este de ajuns că Domnul tău este martor la toate?",
  "Ei sunt în îndoială în privinţa întâlnirii cu Domnul lor[1], dar El este Cel care Cuprinde toate lucrurile [cu ştiinţa Sa].",
  "Ha’, Mim,",
  "‘Ayn, Sin, Qaf.[1]",
  "Astfel, Allah Cel Puternic [şi] Înţelept [Al‑’Aziz, Al‑Hakim] îţi trimite ţie revelaţii, tot aşa cum le‑a trimis şi celor de dinainte de tine.",
  "Ale Lui sunt cele din ceruri şi cele de pre pământ. El este Cel mai Înalt, Măreţ [Al‑’Aliyy, Al‑’Azim]",
  "Aproape că se despică cerurile în înălţimea lor[1], când îngerii laudă mărirea Domnului lor şi roagă de iertare pentru cei de pe pământ. Allah este Iertător, Îndurător [Al‑Ghafur, Ar‑Rahim].",
  "Cât despre aceia care îşi iau ocrotitori în afara Lui, Allah este Veghetor peste ei[1] şi tu nu eşti chezaş[2] pentru ei.",
  "Astfel, [aşa după cum le‑am revelat celor de dinaintea ta] ţi‑am revelat Noi un Coran arab, pentru ca tu să previi Mama cetăţilor[1] şi pe cei din împrejurimile ei şi să previi pentru Ziua Adunării[2] – despre care nu este îndoială. O parte vor fi în Rai şi o parte vor fi în Văpaie.",
  "Şi de ar fi voit Allah, i‑ar fi făcut El pe ei o singură comunitate[1], însă El lasă să intre întru îndurarea Sa pe cine El voieşte. Iar nelegiuiţii nu vor avea ocrotitor şi nici ajutor.",
  "Ori au luat ei ocrotitori afară de El? Allah este Ocrotitorul [Al‑Waliyy], El dă viaţă morţilor şi El este cu putere peste toate.",
  "Şi pentru orice lucru aţi fi cu neînţelegere, judecata asupra lui se află la Allah.[1] Acesta este Allah, Domnul meu, în El mă încred şi la El mă întorc [cu căinţă].",
  "Făcătorul cerurilor şi al pământului. El a făcut pentru voi soaţe din voi înşivă[1] şi [a făcut] dobitoacele perechi[2]. Prin aceasta vă înmulţeşte. Nu este nimic asemenea cu El[3]. El este Cel care Aude Totul şi Cel care Vede Totul [As‑Sami’, Al‑Basir].",
  "Ale Lui sunt cheile [comorilor] cerurilor şi ale pământului; El dăruieşte cu prisosinţă cele spre vieţuire, cui voieşte El, sau le dăruieşte cu măsură, [cui voieşte El]; El este Atoateştiutor [‘Alim].",
  "El v‑a orânduit vouă religia pe care i‑a prescris‑o lui Noe, pe care ţi‑am revelat‑o ţie şi am prescris‑o pentru Avraam şi Moise şi Isus[1]: „Întemeiaţi religia[2] şi nu vă despărţiţi întru ea!” Li se pare prea mare politeiştilor aceea la care tu îi chemi.[3] Allah îi alege [pentru aceasta] pe aceia pe care El voieşte şi îi călăuzeşte către El pe aceia care se căiesc.",
  "Ei[1] nu s‑au despărţit[2] decât după ce le‑a venit lor ştiinţa, din pricina pizmei dintre ei. Şi dacă nu ar fi venit mai înainte un cuvânt de la Domnul tău pentru un termen hotărât, s‑ar fi hotărât [numaidecât] între ei. Iar aceia de după ei, cărora le‑a fost dăruită Cartea spre moştenire[3], sunt în mare îndoială în privinţa ei.",
  "De aceea, cheamă‑i tu [pe oameni] şi mergi pe calea cea dreaptă – aşa cum ţi s‑a poruncit[1] – şi nu urma poftelor lor! Şi spune: „Cred în toate scripturile pe care le‑a trimis Allah! Mi s‑a poruncit mie să judec cu dreptate între voi. Allah este Domnul nostru şi Domnul vostru. Faptele noastre sunt ale noastre şi faptele voastre sunt ale voastre. Nu este ceartă între noi şi voi, Allah ne va aduna pe noi, căci la El este întoarcerea[2]!”",
  "Însă aceia care se ceartă în privinţa lui Allah, după ce s‑a răspuns [chemării Sale],[1] cearta lor este în van la Domnul lor[2] şi asupra lor se abate mânie şi chinul aspru[3].",
  "Allah este Cel care a trimis Cartea cu Adevărul şi cu Balanţa[1]. Şi de unde să ştii? Poate că Ceasul este aproape.",
  "Încearcă să‑l grăbească aceia care nu cred în el, însă aceia care cred sunt cu teamă de el şi ştiu că acesta este Adevărul. Iar aceia care se ceartă asupra Ceasului, se află în rătăcire adâncă.",
  "Allah este Binevoitor cu robii Săi. El dăruieşte cele spre vieţuire cui voieşte El. El este Tare, Puternic [Al‑Qawiyy, Al‑’Aziz].",
  "Acela care voieşte să semene [ogorul] Lumii de Apoi, aceluia îi vom spori Noi semănătura,[1] iar acela care voieşte să semene [ogorul] acestei lumi[2], aceluia îi vom da Noi din ea[3], însă el nu va avea parte în Lumea de Apoi.",
  "Sau au ei asociaţi [ai lui Allah] care le‑au orânduit lor religia pe care Allah nu a îngăduit‑o? Dacă nu ar fi cuvântul [de amânare a] hotărârii, s‑ar fi judecat între ei. Cei nelegiuiţi vor avea parte de chin dureros.",
  "Tu îi vei vedea pe cei nelegiuiţi[1] temându‑se de ceea ce au agonisit[2], când [pedeapsa] se va abate asupra lor, în vreme ce aceia care au crezut şi au săvârşit fapte bune se vor afla în locurile înflorite ale Grădinilor şi vor avea ei parte de tot ceea ce voiesc de la Domnul lor. Acesta este marele har!",
  "Aceasta este ceea ce Allah le binevesteşte robilor Săi care cred şi săvârşesc fapte bune! Spune: „Eu nu vă cer vouă pentru aceasta răsplată, afară de prietenia faţă de ruda apropiată”.[1] Aceluia care împlineşte o faptă bună îi vom spori Noi binele în schimbul ei. Allah este Iertător, Mulţumitor [Ghafur, Şakur].",
  "Sau zic ei: „El a născocit minciună pe seama lui Allah!”[1] Dar de ar voi Allah, El ar pecetlui inima ta[2]. Allah şterge deşertăciunea şi întăreşte Adevărul cu vorbele Sale[3]. El este Bineştiutor al celor dinlăuntrul piepturilor.",
  "El este Cel care primeşte căinţa robilor Săi şi iartă pentru faptele cele rele şi El ştie ce faceţi.",
  "El împlineşte [dorinţele] celor care cred şi săvârşesc fapte bune şi le sporeşte lor harul Său, în vreme ce necredincioşii vor avea parte de chin aspru.",
  "Dacă Allah i‑ar înzestra cu prisosinţă pe [toţi] robii Săi, s‑ar purta ei cu nedreptate pe pământ, însă El trimite cu măsură ceea ce voieşte. El este Bineştiutor [şi] Binevăzător [Khabir, Basir] al robilor Săi.",
  "El este Cel care pogoară ploaia, după ce ei au fost deznădăjduiţi, şi întinde îndurarea Sa[1]. El este Ocrotitor [şi] Vrednic de Laudă [Al‑Waliyy, Al‑Hamid].",
  "Printre Semnele Sale sunt tocmeala cerurilor şi a pământului şi a vietăţilor pe care le‑a risipit prin ele. Dar El are puterea de a le aduna pe ele[1], dacă voieşte.",
  "Nu vă loveşte nici o nenorocire, decât pentru ceea ce agonisesc mâinile voastre[1], însă El iartă multe[2].",
  "Voi nu veţi putea să[‑L] slăbiţi pe pământ şi voi nu aveţi ocrotitor şi ajutor afară de Allah![1]",
  "Şi printre semnele Sale sunt corăbiile de pe mare, ce seamănă cu munţii[1].",
  "Dacă voieşte, El domoleşte vântul şi ele rămân nemişcate pe suprafaţa apei. Întru aceasta[1] se află semne[2] pentru toţi oamenii care sunt răbdători şi mulţumitori.",
  "Sau El le lasă să piară[1], pentru cele pe care le‑au agonisit. Însă El iartă mult.",
  "Şi să ştie cei care se ceartă asupra semnelor Noastre că ei nu vor avea scăpare!",
  "Şi tot ceea ce vi se dă vouă este bucurie trecătoare pentru viaţa din această lume. Însă ceea ce se află la Allah[1] este mai bun şi mai dăinuitor pentru aceia care cred şi se încred în Domnul lor,",
  "Pentru aceia care se feresc de păcatele mari şi de faptele ruşinoase şi care iartă, atunci când se mâniază,",
  "Pentru aceia care răspund Domnului lor[1] şi împlinesc Rugăciunea [As‑Salat], iar pentru treburile lor [ţin] sfat laolaltă[2] şi dau Dania [Az‑Zakat] din cele cu care îi înzestrăm",
  "Şi pentru aceia care, atunci când nedreptatea se abate asupra lor, ei o înfruntă[1].",
  "Răsplata pentru un rău este un rău deopotrivă cu el[1]. Însă răsplata aceluia care iartă şi care caută împăcare[2] se află la Allah. El nu‑i iubeşte pe cei nelegiuiţi!",
  "Cât despre aceia care se ajută şi izbândesc[1], după ce sunt nedreptăţiţi, împotriva acestora nu este drum [pentru dojană];",
  "Ci drumul pentru dojană este împotriva acelora care‑i năpăstuiesc pe [ceilalţi] oameni şi săvârşesc fărădelegi pe pământ[1], fără de dreptate. Aceştia vor avea parte de chin dureros.",
  "Iar acela care rabdă[1] şi iartă, [să ştie că] acesta este dintre lucrurile înalte[3].",
  "Acela pe care Allah îl duce în rătăcire nu va avea, după El, nici un ocrotitor. Şi îi vei vedea pe cei nelegiuiţi zicând, când vor vedea osânda: „Oare este vreo cale pentru întoarcere [pe pământ]?”",
  "Şi‑i vei vedea cum stau înaintea lui[1], smeriţi de umilinţă, privind cu un ochi pe furiş, în vreme ce vor zice aceia care au crezut: „Cei pierduţi sunt aceia care s‑au pierdut pe ei înşişi şi [şi‑au pierdut] neamurile lor în Ziua Învierii[2]. Cei nelegiuiţi se vor afla într‑un chin necontenit.",
  "Şi nu vor avea ei nici un fel de ocrotitori care să‑i ajute afară de Allah, iar acela pe care Allah îl duce în rătăcire nu va avea nici un drum [spre călăuzire]”",
  "Ascultaţi de Domnul vostru înainte de a veni o Zi de la Allah, [Zi] pentru care nu este amânare! În Ziua aceea nu va fi pentru voi nici scăpare, nici tăgăduire.[1]",
  "Dacă ei se îndepărtează, Noi nu te‑am trimis la ei ca păzitor peste ei[1], ci tu nu eşti dator decât numai cu vestirea. Când îi dăm Noi omului să guste îndurare din partea Noastră, atunci se bucură el de ea, însă dacă îl loveşte pe el un rău, pentru ceea ce au săvârşit mâinile sale mai înainte, atunci omul este nemulţumitor[2].",
  "A lui Allah este stăpânirea cerurilor şi a pământului. El creează ceea ce voieşte şi dăruieşte El copile cui voieşte şi dăruieşte El băieţi cui voieşte,",
  "Sau dă El şi băieţi şi copile şi‑l face sterp pe cel pe care El voieşte. El este Atoateştiutor [şi] Atotputernic [‘Alim, Qadir].",
  "Unui om nu i se cuvine ca Allah să‑i vorbească decât numai printr‑o revelaţie, sau din spatele unui văl,[1] sau [prin] trimiterea unui trimis[2] care revelează, cu Voia Sa, ceea ce El voieşte. Cu adevărat, El este Cel Preaînalt şi Înţelept [‘Aliyy, Hakim].",
  "Astfel, ţi‑am revelat Noi un Duh,[1] la porunca Noastră. Tu nu ai ştiut [mai înainte] ce este Cartea[2] şi ce este credinţa, însă Noi am făcut‑o lumină cu care călăuzim pe cine voim dintre robii Noştri. Şi tu călăuzeşti pe un drum drept,",
  "Pe drumul lui Allah, ale căruia sunt cele din ceruri şi de pre pământ[1]. Şi către Allah se îndreaptă [toate] lucrurile[2].",
  "Ha’, Mim.[1]",
  "Pe Cartea cea limpede![1]",
  "Noi l‑am făcut un Coran arab, pentru ca voi să pricepeţi.",
  "El este la Noi, în Mama Cărţii,[1] preaînalt şi plin de înţelepciune.",
  "Oare să îndepărtăm Noi Îndemnarea[1] de la voi, pentru că voi sunteţi un neam de păcătoşi?!",
  "Şi câţi profeţi le‑am trimis Noi neamurilor celor dintâi!",
  "Însă nu a venit nici un profet la ei fără să‑l ia în derâdere!",
  "Şi i‑am nimicit Noi [pe alţii] mai puternici decât ei şi a umblat pilda înaintaşilor dintâi!",
  "Şi dacă‑i întrebi pe ei „Cine a făcut cerurile şi pământul?”, răspund ei: „Le‑a făcut Cel Puternic [şi] Atoateştiutor [Al‑’Aziz, Al‑’Alim]!”",
  "[El este] Acela care v‑a făcut vouă pământul ca un pat[1] şi v‑a făcut vouă pe el cărări[2] pentru ca voi să fiţi călăuziţi[3].",
  "Şi El este Acela care a făcut să pogoare apa din cer, cu măsura cuvenită[1], şi cu ea am dat Noi viaţă unei ţări moarte[2]. Astfel veţi fi şi voi scoşi [din morminte][3].",
  "Şi El este Acela care le‑a creat pe toate soiurile[1] şi v‑a făcut vouă corăbiile şi dobitoacele pe care le călăriţi[2],",
  "Ca să vă aşezaţi pe spinările lor şi să pomeniţi îndurarea Domnului vostru, când şedeţi pe ele[1], zicând: „Slavă Celui care ni le‑a supus nouă pe acestea pe care noi nu am fi putut să le stăpânim!",
  "Şi noi la Domnul nostru ne vom întoarce!”",
  "Şi ei I‑au făcut dintre robii Săi parte[1]. Omul este nemulţumitor învederat!",
  "Sau Şi‑a luat El copile din cele pe care le‑a creat şi v‑a dat numai vouă băieţi”!",
  "Şi când i se vesteşte unuia dintre ei ceea ce el a dat ca pildă pentru Cel Milostiv [Ar‑Rahman][1], atunci faţa sa devine întunecată[2] şi el este plin de mânie.",
  "Oare pe cineva care este crescut în podoabe[1] şi care într‑o ceartă nu este în stare să se apere, cu dovadă limpede?[2]",
  "Şi‑i fac ei pe îngerii, care sunt robii Celui Milostiv [Ar‑Rahman], copile! Au fost ei martori la facerea lor?[1] Mărturisirea lor[2] se va scrie şi vor fi ei întrebaţi.",
  "Şi zic ei: „Dacă ar fi voit Cel Milostiv [Ar‑Rahman], noi nu i‑am fi adorat pe ei!” Însă ei nu au nici o ştiinţă despre aceasta, ci numai născocesc.",
  "Sau le‑am dăruit Noi o Scriptură[1] mai înainte de el[2] şi ei se ţin strâns de ea?",
  "Ba ei zic: „Noi i‑am găsit pe părinţii noştri într‑o credinţă şi noi ne călăuzim după urmele lor”.[1]",
  "Tot astfel nu am trimis Noi în nici o cetate un prevenitor mai înainte de tine, fără ca cei îmbuibaţi din ea să nu zică: „Noi i‑am găsit pe părinţii noştri într‑o religie şi noi ne călăuzim după urmele lor!”",
  "A zis[1]: „Chiar dacă eu v‑aş aduce vouă o călăuzire mai bună decât aceea în care i‑aţi găsit pe părinţii voştri?” I‑au răspuns: „Noi nu credem în cele cu care aţi fost trimişi!”[2]",
  "Şi Noi Ne‑am răzbunat pe ei[1] şi priveşte care a fost sfârşitul acelora care au tăgăduit!",
  "Şi când a zis Avraam tatălui său[1] şi neamului său: „Eu mă dezic de aceia la care vă închinaţi voi,",
  "Afară de Cel care m‑a făcut pe mine[1] şi care mă va călăuzi!”",
  "Şi el [Avraam] a făcut‑o[1] [această afirmaţie] un cuvânt care să rămână pentru urmaşii săi. Poate că ei se vor întoarce[2].",
  "Şi Eu le‑am dăruit acestora şi părinţilor lor[1] bucurie, până ce a venit la ei Adevărul[2] şi un Trimis care să facă lucrurile desluşite.",
  "Şi când a venit Adevărul la ei, au zis ei: „Aceasta este vrăjitorie şi noi nu credem în ea!”",
  "Şi au zis ei: „De ce nu a fost trimis acest Coran unui om de vază din cele două cetăţi?”[1]",
  "Oare ei împart îndurarea[1] Domnului tău? Noi le‑am împărţit lor cele spre trebuinţă în viaţa din această lume şi i‑am ridicat pe ei unii deasupra altora, în trepte, pentru ca unii dintre ei să‑i pună pe alţii să lucreze. Iar îndurarea Domnului tău este mai bună decât ceea ce adună ei.",
  "Şi de n‑ar fi oamenii o singură comunitate[1], am fi făcut Noi pentru casele celor care‑L tăgăduiesc pe Cel Milostiv [Ar‑Rahman] acoperişuri şi scări de argint, pe care ei să urce,",
  "Şi uşi[1] pentru casele lor şi divanuri[2] pe care să stea rezemaţi,",
  "Şi podoabe de aur. Dar toate acestea nu sunt decât bucurie trecătoare din viaţa din această lume, în vreme ce Viaţa de Apoi[1] se află la Domnul tău, pentru cei cu frică[2].",
  "Cât despre acela care se întoarce de la Îndemnarea Celui Milostiv [Ar‑Rahman][1], aceluia îi vom orândui Noi un şeitan care‑i va fi tovarăş nedespărţit.",
  "Şi ei[1] îi vor abate pe ei de la drum, în vreme ce ei[2] vor socoti că sunt bine călăuziţi.",
  "Astfel încât el, când va veni la Noi, va zice tovarăşului său:[1] „Vai! De ce nu este între mine şi tine distanţa dintre cele două răsărituri![2] Ce rău tovarăş ai fost!!”",
  "Şi nu vă va fi vouă de nici un folos în Ziua aceea – de vreme ce voi aţi fost nelegiuiţi – că veţi fi voi împreună la osândă!",
  "Şi oare tu poţi să‑i faci să audă pe cei surzi şi‑i poţi călăuzi pe cei orbi şi pe cel care se află în rătăcire învederată?",
  "Fie că Noi te vom lua pe tine şi Ne vom răzbuna pe ei,",
  "Fie că îţi vom arăta ţie ceea ce le‑am făgăduit lor[1], căci Noi avem putere asupra lor.",
  "Tu ţine‑te cu putere de ceea ce ţi‑a fost revelat[1], căci tu eşti pe drum drept.",
  "El[1] e ste d oară î ndemnare[2] pentru tine şi pentru neamul tău şi voi veţi fi întrebaţi.",
  "Întreabă‑i pe trimişii Noştri, pe care i‑am trimis înainte de tine[1], dacă am făcut Noi alte divinităţi, afară de Cel Milostiv [Ar‑Rahman], ca să fie adorate!",
  "Şi l‑am trimis Noi pe Moise cu semnele Noastre la Faraon şi la dregătorii săi şi a zis el: „Eu sunt Trimisul Stăpânului lumilor!”",
  "Dar când le‑a arătat lor semnele Noastre, au râs ei de ele.",
  "Şi nu le‑am arătat Noi nici un semn care să nu fi fost şi mai mare decât sora lui[1]. Şi i‑am apucat Noi cu chinul, în nădejdea că ei se vor întoarce [la Noi].",
  "Şi au zis ei: „O, vrăjitorule! Roagă‑te pentru noi Domnului tău, pentru legământul ce l‑a făcut cu tine[1] şi noi vom urma calea cea dreaptă!”",
  "Şi când Noi am îndepărtat chinul de la ei, atunci iată‑i pe ei cum şi‑au călcat făgăduinţa.",
  "Şi Faraon a strigat către neamul său, zicând: „O, neam al meu! Oare nu sunt ale mele împărăţia Egiptului şi aceste pâraie care curg la picioarele mele? Oare voi nu vedeţi[1]?",
  "Oare nu sunt eu mai bun decât acesta care este umilit şi abia de poate grăi?[1]",
  "De ce nu i se aruncă lui brăţări de aur sau de ce nu vin cu el îngerii pentru a‑l însoţi?[1]”",
  "Şi astfel l‑a amăgit el pe neamul său şi ei s‑au supus, fiindcă ei erau un neam de nelegiuiţi.",
  "Şi când Ne‑au supărat[1] pe Noi, Ne‑am răzbunat Noi pe ei şi i‑am înecat pe toţi.",
  "Şi i‑am făcut Noi [printre cei] trecuţi şi pildă pentru cei de după ei[1].",
  "Şi când a fost dat fiul Mariei ca pildă, atunci neamul tău s‑a veselit,",
  "Zicând ei: „Oare zeii noştri sunt mai buni sau el?” Şi nu ţi l‑au dat ţie ca pildă, decât pentru ceartă. Ba ei sunt un neam [de oameni] gâlcevitori.",
  "El[1] nu este decât un rob, asupra căruia Noi ne‑am revărsat harul Nostru şi din care am făcut o pildă pentru fiii lui Israel.",
  "Şi de am fi voit Noi, am fi făcut în locul vostru îngeri care să vă urmeze pe pământ[1].",
  "Şi el[1] va fi un semn pentru Ceas; deci nu vă îndoiţi în privinţa lui şi urmaţi‑mă pe mine, căci aceasta[2] este o cale dreaptă!",
  "Şi să nu vă abată pe voi Şeitan[1], căci el vă este duşman învederat!",
  "Şi când a venit Isus cu semnele limpezi, a zis el: „Am venit la voi cu înţelepciunea, pentru a vă limpezi vouă unele [din lucrurile] în care voi sunteţi deosebiţi[1]. Fiţi cu frică de Allah şi daţi‑mi ascultare!",
  "Allah[1] este Stăpânul meu şi este Stăpânul vostru, aşadar adoraţi‑L pe El! Aceasta este calea cea dreaptă!”",
  "Dar sectele s‑au certat între ele[1]. Şi vai acelora care au fost nedrepţi pentru chinul unei Zile dureroase!",
  "Oare aşteaptă ei[1] altceva decât să vină asupra lor Ceasul, deodată, fără ca ei să‑şi dea seama?",
  "Prietenii[1] îşi vor fi în Ziua aceea duşmani unii altora, afară de cei cu frică[2].",
  "„O, robii Mei! Fiţi fără teamă în Ziua aceasta[1] şi nu vă întristaţi,",
  "Aceia care credeţi în semnele Noastre[1] şi sunteţi musulmani!",
  "Intraţi în Rai, voi şi soaţele voastre, şi vă veţi bucura voi!”",
  "Se va trece printre ei cu tipsii de aur şi cupe; în el[1] se va afla tot ceea ce poftesc sufletele şi place ochilor[2]. „Şi în veci veţi rămâne voi în el,",
  "Căci acela este Raiul ce vi s‑a dat ca moştenire pentru ceea ce aţi împlinit[1],",
  "Şi în el veţi avea multe roduri din care veţi mânca”.",
  "Iar nelegiuiţii vor petrece în veci în chinurile Gheenei,",
  "Care nu se vor potoli pentru ei şi vor fi fără de nădejde în ele.",
  "Şi Noi nu i‑am nedreptăţit pe ei[1], ci s‑au nedreptăţit[2].",
  "Şi ei vor striga[1]: „O, Malik![2] Să ne piardă Domnul tău!”[3] Iar el[4] le va răspunde: „Voi veţi rămâne astfel [veşnic]!”",
  "Noi am venit la voi cu Adevărul, însă cei mai mulţi dintre voi urăsc Adevărul!",
  "Au luat ei vreo hotărâre?[1] Vom hotărî şi Noi[2]!",
  "Sau cred ei că Noi nu auzim taina lor şi discuţia lor în şoaptă? Ba da! Iar trimişii Noştri la ei scriu.[1]",
  "Spune: „Dacă ar avea Cel Milostiv [Ar‑Rahman] un fiu, eu aş fi primul dintre adoratori[1]!",
  "Mărire Stăpânului cerurilor şi pământului, Stăpânul Tronului! El este mai presus de ceea ce ei vorbesc [despre El][1]!",
  "Lasă‑i pe ei să se afunde şi să se joace, până ce se vor întâlni cu Ziua lor[1], care le‑a fost făgăduită!",
  "El este Cel care este Domn în cer şi care este Domn pe pământ; El este Cel Înţelept [şi] Atoateştiutor [Al‑Hakim, Al‑’Alim]!",
  "Binecuvântat este Cel a căruia este împărăţia cerurilor şi a pământului şi a celor dintre ele. La El este ştiinţa despre Ceas şi la El vă veţi întoarce.",
  "Şi nu au putere aceia pe care îi cheamă în afară de El, ca să mijlocească, ci numai aceia care fac mărturie despre Adevăr şi care ştiu[1].",
  "Şi dacă îi întrebi cine i‑a creat pe ei, vor răspunde: „Allah!” Atunci cum de se întorc ei[1]?",
  "Şi la El este ştiinţa despre graiul lui[1]: „Doamne, aceştia[2] sunt un neam [de oameni] care nu cred!”",
  "Deci, îndepărtează‑te de ei şi spune: „Pace!”[1], căci ei vor afla [în curând][2]",
  "Ha’, Mim.[1]",
  "Pe Cartea cea limpede![1]",
  "Noi am trimis‑o într‑o noapte binecuvântată[1] – căci Noi am fost cu adevărat prevenitori[2] –,",
  "În care se hotărăsc toate rânduielile înţelepte,",
  "Printr‑o poruncă de la Noi, căci Noi suntem Cel care trimite[1],",
  "Ca îndurare de la Domnul tău Cel Care Aude Totul [şi este] Atoateştiutor [As‑Sami’, Al‑’Alim],",
  "Stăpânul cerurilor şi al pământului şi al celor ce sunt între ele, dacă voi sunteţi cu credinţă.",
  "Nu există altă divinitate afară de El; El dă viaţă şi dă moarte şi El este Stăpânul vostru şi Stăpânul părinţilor voştri cei dintâi.",
  "Însă ei sunt în îndoială[1] şi râd[2].",
  "Deci, aşteaptă[1] o zi în care cerul va veni cu un fum învederat[2],",
  "Care‑i va învălui pe oameni. Aceasta va fi o osândă dureroasă.",
  "„Doamne, îndepărtează osânda de la noi, căci noi [acum] credem!”[1]",
  "De unde le‑a venit lor această îndemnare, când a venit la ei un Trimis limpede,",
  "Iar ei s‑au întors de la el şi au zis: „El este om învăţat [de către alţii], un nebun!”",
  "Noi vom îndepărta puţin osânda, iar voi veţi reveni [tot aşa].[1]",
  "Dar într‑o Zi[1] vom lovi cu asprimea cea mai mare şi atunci Noi Ne vom răzbuna.",
  "Mai înainte de ei am încercat Noi neamul lui Faraon, când a venit la ei un trimis nobil[1]",
  "[Şi le‑a zis lor]: „Aduceţi‑i la mine[1] pe robii lui Allah, căci eu sunt un trimis vrednic de încredere",
  "Şi nu vă ridicaţi cu semeţie împotriva lui Allah, căci eu vă aduc dovadă limpede",
  "Şi eu caut apărare la Domnul meu şi Domnul vostru pentru ca voi să nu mă loviţi cu pietre, [pentru a mă ucide],",
  "Iar dacă nu voiţi să mă credeţi, staţi departe de mine!”",
  "Şi L‑a chemat el pe Domnul lui, [zicând]: „Aceştia sunt un neam de oameni nelegiuiţi!”",
  "„Deci, purcede noaptea împreună cu robii Mei![1] Însă voi veţi fi urmăriţi[2]!",
  "Şi lasă marea liniştită![1] Ei sunt oşteni sortiţi înecului!”",
  "Câte grădini şi izvoare au lăsat [în urma lor][1],",
  "Câte ogoare şi locuri minunate",
  "Şi câte plăceri de care s‑au bucurat ei[1]!",
  "Aşa![1] Şi am lăsat Noi un alt neam care să‑i moştenească,",
  "Şi nu i‑au plâns pe ei nici cerul, nici pământul şi nu li s‑a dat lor nici un răgaz[1].",
  "Şi i‑am mântuit Noi pe fiii lui Israel de osânda cea umilitoare[1],",
  "De Faraon care era îngâmfat şi întrecea măsura.",
  "Şi Noi i‑am ales pe ei cu bună ştiinţă peste [toate] lumile[1]",
  "Şi le‑am dat lor semne în care s‑a aflat încercare limpede[1],",
  "Iar aceştia zic:",
  "„Nu este pentru noi decât prima noastră moarte şi nu vom mai fi noi readuşi la viaţă;",
  "Aduceţi‑i [înapoi] pe părinţii noştri, dacă grăiţi voi adevăr[1]!”",
  "Oare sunt ei mai buni sau neamul lui Tubba’[1] şi cei de dinainte de ei? Noi i‑am făcut să piară, pentru că ei au fost nelegiuiţi.",
  "0 Şi nu am făcut Noi cerurile şi pământul şi cele ce se află între ele, jucându‑ne[1].",
  "Nu le‑am făcut Noi decât întru adevăr, însă cei mai mulţi dintre ei nu ştiu.",
  "Ziua despărţirii[1] este timpul hotărât pentru ei toţi,",
  "O Zi în care un aliat nu va putea fi de nici un folos unui [alt] aliat şi în care ei nu vor fi ajutaţi,",
  "Afară de acela căruia Allah îi va arăta îndurare, căci El este Puternic şi Îndurător [Al‑’Aziz, Ar‑Rahim].",
  "Fără îndoială că pomul Zaqqum[1]",
  "Va fi hrana păcătosului.",
  "Ca smoala topită va fierbe în pântece,",
  "Ca apa clocotită.",
  "„Apucaţi‑l[1] şi căraţi‑l pe el în mijlocul Iadului!",
  "Apoi turnaţi asupra capului său din chinul apei fierbinţi![1]”",
  "[Şi i se va zice]: „Gustă! Tu [care pretindeai că eşti] puternic şi nobil!",
  "Aceasta[1] este aceea de care vă îndoiaţi!”",
  "Cei cu frică [de Allah] se vor afla într‑un loc sigur,",
  "În grădini şi printre izvoare,",
  "Vor purta straie de mătase şi brocart, şezând faţă în faţă.",
  "Întocmai aşa! Şi le vom da Noi ca soaţe hurii cu ochii mari.",
  "Şi în ele vor cere în deplină linişte tot felul de fructe.",
  "Nu vor gusta în ele moartea, afară de moartea cea dintâi.[1] Şi Allah îi va feri pe ei de chinul Iadului.",
  "Aceasta este ca îndurare de la Domnul tău şi aceasta este marea izbândă.",
  "Şi Noi l‑am făcut uşor [Coranul], în limba ta, astfel încât ei să ia aminte[1]!",
  "Aşteaptă şi ia seama, aşadar, fiindcă şi ei aşteaptă şi iau seama[1]!",
  "Ha’, Mim.[1]",
  "Revelarea Cărţii este de la Allah Cel Puternic [şi] Înţelept [Al‑’Aziz, Al‑Hakim].",
  "În ceruri şi pe pământ sunt semne pentru cei care cred.",
  "Şi în propria voastră făptură şi în vietăţile[1] pe care El le‑a risipit se află semne pentru un neam de oameni care cred cu tărie.",
  "Şi în schimbarea nopţii şi zilei şi în hrana pe care Allah a pogorât‑o din cer[1] şi a înviat pământul cu ea, după ce el a fost mort, şi în schimbarea vânturilor se află semne pentru un neam de oameni care pricep.",
  "Acestea sunt versetele lui Allah pe care Noi ţi le recităm în tot adevărul. Şi în ce cuvânt ar mai putea ei să creadă, după [cuvântul lui] Allah şi după semnele Lui[1]?",
  "Vai pentru tot mincinosul păcătos!",
  "Cine aude versetele lui Allah[1] care i se recită, apoi stăruie cu îngâmfare[2], de parcă nu le‑ar fi auzit. Deci vesteşte‑i[3] lui osândă dureroasă!",
  "Iar dacă ştie ceva din versetele Noastre, el le ia în râs. Aceştia vor avea parte de osândă umilitoare;",
  "În urma lor[1] se află Gheena şi nu le vor fi lor de folos nimic din cele pe care le‑au agonisit[2] şi nici ceea ce şi‑au luat ei ca aliaţi în locul lui Allah[3]. Şi vor avea ei parte de mare chin.",
  "Aceasta[1] este o călăuză, iar aceia, care tăgăduiesc versetele Domnului lor, vor avea parte de chinurile unei osânde dureroase.",
  "Allah este Acela care v‑a supus vouă marea, ca să plutească vasele pe ea, la porunca Sa, şi pentru ca voi să umblaţi în căutarea harului Său[1]. Poate că voi veţi fi mulţumitori[2]!",
  "Şi El v‑a supus vouă toate cele care se află în ceruri şi care se află pre pământ; toate sunt de la El. Şi întru aceasta se află semne pentru un neam de oameni care chibzuiesc[1].",
  "Spune acelora care cred să‑i ierte pe aceia care nu nădăjduiesc în zilele lui Allah[1], în care El va răsplăti [fiecare] neam [de oameni] după cele pe care le‑au agonisit!",
  "Acela care împlineşte binele o face pentru sufletul său, iar acela care săvârşeşte răul [o face] împotriva lui. Apoi, la Domnul vostru veţi fi aduşi.",
  "Noi le‑am dat fiilor lui Israel Cartea[1], înţelepciunea, profeţia şi i‑am înzestrat pe ei cu bunuri şi i‑am ales înaintea celorlalte lumi[2].",
  "Noi le‑am dat semne limpezi asupra Poruncii[1], însă ei nu au fost în neînţelegere decât după ce le‑a venit ştiinţa, din pricina nelegiuirii lor. Domnul tău va judeca între ei în Ziua Învierii cu privire la cele asupra cărora au fost în neînţelegere.",
  "Apoi te‑am aşezat Noi pe calea cea adevărată a religiei[1]. Urmeaz‑o, aşadar, şi nu urma poftelor celor care nu ştiu[2]!",
  "Ei nu‑ţi vor fi de nici un folos, în faţa lui Allah.[1] Cei nedrepţi îşi sunt aliaţi unii altora, în vreme ce Allah este Ocrotitorul celor cu frică.",
  "Acesta[1] conţine dovezi limpezi pentru oameni, ocârmuire şi îndurare pentru un neam de oameni care cred cu tărie.",
  "Ori socotesc[1] aceia care au săvârşit fapte rele că îi vom ţine pe ei deopotrivă cu aceia care au fost cu credinţă şi au împlinit fapte bune, atât în viaţa lor cât şi după moartea lor? Rău judecă ei!",
  "Allah a creat cerurile şi pământul în adevăr şi pentru ca fiecare suflet să fie răsplătit după ceea ce a agonisit. Şi ei nu vor fi nedreptăţiţi[1].",
  "Îl vezi[1] tu pe acela care şi‑a luat pofta sa drept Dumnezeu al lui cu bună ştiinţă[2] şi pe care Allah îl duce în rătăcire şi‑i pecetluieşte auzul său şi inima sa şi întinde un văl peste vederea lui? Cine‑l va călăuzi pe el după Allah? Oare voi nu luaţi aminte?[3]",
  "Ei zic: „Nu este decât viaţa noastră pământească! Noi murim şi trăim şi nu ne face pe noi să pierim decât numai timpul!” Însă ei nu au ştiinţă despre aceasta, ci ei doar îşi închipuie.",
  "Iar când li se recită lor versetele Noastre cele limpezi, atunci nu au ei alt temei decât să spună: „Faceţi‑i să revină pe părinţii noştri, de grăiţi voi adevăr!”",
  "Spune: „Allah vă dă viaţă, apoi vă dă moarte, apoi vă va aduna pe voi în Ziua Învierii! Nu este îndoială întru aceasta, însă cei mai mulţi oameni nu ştiu.",
  "A lui Allah este împărăţia cerurilor şi a pământului[1], iar în Ziua când va sosi Ceasul, în Ziua aceea vor pierde cei care o iau în deşert[2].",
  "Şi vei vedea fiecare comunitate căzută în genunchi[1]. Fiecare comunitate va fi chemată la cartea sa. „Astăzi veţi primi voi răsplată pentru ceea ce aţi săvârşit!",
  "Aceasta este cartea Noastră[1], care vă grăieşte vouă adevărul. Noi am scris [în ea][2] ceea ce aţi făcut”.",
  "În ce‑i priveşte pe aceia care au fost cu credinţă şi au împlinit fapte bune, pe ei Domnul lor îi va lăsa să intre sub îndurarea Sa[1]. Aceasta este izbânda învederată.",
  "În ce‑i priveşte pe aceia care nu au fost cu credinţă, [li se va zice lor]: „Oare nu vi s‑au recitat vouă versetele Mele? Însă voi v‑aţi ţinut semeţi şi aţi fost un neam de nelegiuiţi”.",
  "Şi ori de câte ori s‑a spus: „Făgăduinţa lui Allah este adevăr şi nu este îndoială asupra Ceasului”, atunci aţi zis voi: „Noi nu ştim ce este Ceasul.[1] Noi nu facem decât să presupunem, însă noi nu suntem încredinţaţi[2]”.",
  "Şi li se vor arăta lor relele ce le‑au săvârşit şi îi vor împresura pe ei cele pe care le‑au luat în batjocură[1].",
  "Şi li se va zice lor: „Astăzi vă uităm Noi[1], întocmai aşa cum aţi uitat voi întâlnirea cu această Zi a voastră. Sălaşul vostru va fi Focul şi nu veţi avea voi sprijinitori.",
  "Aceasta este pentru că voi aţi luat versetele lui Allah în derâdere şi v‑a înşelat[1] pe voi viaţa lumească!” În Ziua aceea, ei nu vor fi scoşi din el[2] şi nici nu vor fi ei primiţi cu îndurare.",
  "Slavă lui Allah, Stăpânul cerurilor şi Stăpânul pământului, Stăpânul [tuturor] lumilor!",
  "A Lui este mărirea[1] în ceruri şi pre pământ şi El este Cel Puternic [şi] Înţelept [Al‑’Aziz, Al‑Hakim].",
  "Ha’, Mim.[1]",
  "Revelarea Cărţii este de la Allah Cel Puternic [şi] Înţelept [Al‑’Aziz, Al‑Hakim].",
  "Noi nu am creat cerurile şi pământul şi cele care se află între ele decât întru adevăr şi [pentru] un termen hotărât. Însă aceia care nu cred se întorc de la cele despre care au fost preveniţi.",
  "Spune: „Ce credeţi voi despre acelea pe care le chemaţi[1] în locul lui Allah? Arătaţi‑mi[2] ce au creat ei pe pământ! Sau au ei vreo parte [alături de Allah] la ceruri? Aduceţi‑mi mie o carte de dinaintea acesteia[3] sau vreo urmă de ştiinţă, dacă voi grăiţi adevăr!”",
  "Şi cine este mai rătăcit decât acela care invocă în locul lui Allah pe cineva care nu‑i va răspunde lui până în Ziua Învierii, căci ei nu bagă în seamă chemarea acestora!",
  "Iar când oamenii vor fi adunaţi [pentru judecată], ei[1] le vor fi duşmani şi vor tăgădui adoraţia lor.[2]",
  "Şi când li se recită lor versetele Noastre cele limpezi, zic aceia care nu cred despre Adevăr, când vine la ei: „Aceasta este vrăjitorie limpede!”",
  "Sau zic ei: „El l‑a plăsmuit!” Spune: „Dacă l‑am plăsmuit, atunci voi nu aveţi nici o putere pentru mine împotriva [pedepsei] lui Allah![1] Însă El ştie prea bine ceea ce vorbiţi voi împotriva lui[2]. El este de ajuns ca Martor între mine şi între voi. Şi El este Iertător, Îndurător [Al‑Ghafur, Ar‑Rahim]!”",
  "Spune: „Eu nu sunt nou între trimişi şi nu ştiu ce se va face cu mine şi nici cu voi[1]. Eu nu urmez decât ceea ce îmi este revelat şi nu sunt decât un prevenitor limpede!”",
  "Spune: „Ce ziceţi voi, dacă [se adevereşte că el][1] este de la Allah[2] şi voi îl tăgăduiţi, în vreme ce un martor dintre fiii lui Israel[3] face mărturie că este deopotrivă cu ea [cu Tora] şi el crede[4], în vreme ce voi vă arătaţi îngâmfaţi[5]? Allah nu călăuzeşte neamul de nelegiuiţi!”",
  "Şi cei care nu cred spun către cei care cred: „De ar fi fost el bun, nu ne‑ar fi luat‑o ei înainte cu aceasta![1]” Şi cum nu se vor lăsa călăuziţi de el[2], vor zice ei: „Aceasta este o minciună veche!”",
  "Însă mai înainte de el[1] a fost Cartea lui Moise, ca îndreptar şi ca îndurare, iar aceasta este o Carte care întăreşte, în limba arabă, pentru a‑i preveni pe aceia care au fost nedrepţi[2] şi ca bunăvestire pentru făcătorii de bine.",
  "Aceia care spun „Domnul nostru este Allah!” şi urmează calea cea dreaptă nu au a se teme[1] şi nici nu vor fi ei mâhniţi.",
  "Aceia vor fi oaspeţii Raiului, veşnic sălăşluitori în el, ca răsplată pentru ceea ce au săvârşit.",
  "Noi i‑am poruncit omului să le arate bunătate părinţilor săi. Mama sa l‑a purtat cu dureri şi l‑a născut cu dureri. Purtarea lui şi [până la] înţărcarea lui sunt treizeci de luni. Iar când ajunge în plină putere şi împlineşte patruzeci de ani, zice el: „Doamne, ajută‑mă pe mine ca să‑Ţi aduc mulţumire pentru binefacerea Ta, cu care Te‑ai îndurat de mine şi de părinţii mei, şi să împlinesc o faptă bună care să‑Ţi placă! Şi fă ca urmaşii mei să fie oameni buni [evlavioşi]! Eu mă întorc la Tine, căindu‑mă, şi eu sunt dintre cei supuşi[1]!”",
  "Aceştia sunt aceia de la care primim [faptele lor] cele bune pe care le‑au împlinit şi peste ale căror fapte rele Noi trecem[1]. [Ei vor fi] dintre oaspeţii Raiului: o făgăduinţă adevărată ce le‑a fost făcută lor[2].",
  "Dar [este şi] acela care zice către părinţii săi: „Uff şi voi! Îmi făgăduiţi că voi fi scos [din mormânt la viaţă], după ce au trecut [atâtea] neamuri înainte de mine!” Iar ei[1] cer ajutor de la Allah, [zicând]: „Vai ţie! Fii cu credinţă! Făgăduinţa lui Allah este adevărată!”[2] Dar el răspunde: „Acestea nu sunt decât poveşti ale celor de demult!”",
  "Aceştia sunt aceia cărora li s‑a cuvenit cuvântul [prescris][1] dintre neamurile de djinni şi de oameni care au trecut mai înainte de ei că ei vor fi pierduţi!",
  "Şi pentru fiecare[1] sunt trepte, după cele pe care le‑au săvârşit, pentru ca [Allah] să‑i răsplătească pe ei după faptele lor; şi ei nu vor fi nedreptăţiţi.",
  "Şi în Ziua când aceia care nu au crezut vor fi daţi Focului, [li se va zice lor]: „Voi aţi risipit lucrurile voastre bune în viaţa cea pământească şi v‑aţi bucurat pe deplin de ele! Astăzi voi veţi fi răsplătiţi cu chinul umilinţei, pentru că v‑aţi semeţit pe pământ, fără drept[1], şi pentru că aţi fost nelegiuiţi!”",
  "Adu‑ţi aminte de fratele lui ’Ad[1], când a prevenit el pe neamul său din Al‑’Ahqaf – şi au trecut prevenitori şi mai înainte de el şi după el – [zicând]: „Adoraţi‑L voi numai pe Allah! Eu mă tem pentru voi[2] de chinul unei zile mari!”",
  "Au zis ei: „Ai venit la noi ca să ne depărtezi de la zeii noştri? Adu‑ne nouă cele cu care ne ameninţi[1], dacă eşti tu dintre aceia care grăiesc adevăr!”",
  "Le‑a zis: „Dar ştiinţa se află numai la Allah[1]. Eu vă vestesc cele cu care am fost trimis, însă văd că voi sunteţi un neam de oameni neştiutori”[2].",
  "Şi când au văzut un nor, venind către văile lor, au zis ei: „Acesta este un nor care ne va da ploaie!” „Ba nu! El este ceea ce aţi cerut voi să vină mai degrabă[1]: un vânt în care se află osândă dureroasă,",
  "Care nimiceşte totul, la porunca Domnului său!“ Şi în dimineaţa [următoare] nu s‑au mai văzut decât sălaşurile lor. Astfel am răsplătit Noi neamul de nelegiuiţi.",
  "Şi i‑am întărit Noi pe ei cu ceea ce nu v‑am întărit pe voi.[1] Şi i‑am dăruit pe ei cu urechi, cu ochi şi cu inimi, dar nu le‑au fost lor de nici un folos nici urechile lor, nici ochii lor, nici inimile lor, fiindcă ei au tăgăduit semnele lui Allah şi i‑a împresurat pe ei cea pe care au luat‑o în râs[2].",
  "Noi am nimicit cetăţile din jurul vostru[1] şi am tâlcuit semnele în fel şi chip, în nădejdea că ei se vor întoarce[2].",
  "De ce nu i‑au ajutat pe ei aceia pe care i‑au luat ei, în locul lui Allah, ca zei ca să‑i apropie[1]. Însă ei i‑au părăsit şi aceasta a fost doar o minciună a lor şi ceea ce ei au plăsmuit[2].",
  "Şi [adu‑ţi aminte] când am abătut Noi către tine[1] o ceată de djinni ca să asculte Coranul.[2] Şi când s‑au adunat ei, au zis: „Ascultaţi cu luare‑aminte!”. Iar când s‑a terminat[3], s‑au întors la neamul lor ca îndemnători şi prevenitori.",
  "Şi au zis ei: „O, neam al nostru! Noi am auzit o Carte, care a fost trimisă după Moise, întărind ceea ce a fost înainte de ea. Ea călăuzeşte către Adevăr şi către o cale dreaptă[1].",
  "O, neam al nostru! Răspundeţi celui care cheamă la Allah[1] şi credeţi în El, căci El vă va ierta din păcatele voastre şi vă va apăra pe voi de o osândă dureroasă!”",
  "Acela care nu va răspunde celui care cheamă la Allah nu va scăpa de puterea [lui Allah] pe pământ şi nu va avea ocrotitori în locul Lui[1]. Aceia se află în rătăcire învederată.",
  "Oare nu văd ei că Allah care a creat cerurile şi pământul şi nu a fost neputincios la facerea lor este în stare să‑i aducă la viaţă pe morţi? Ba da, El este cu putere peste toate!",
  "Şi în Ziua când vor fi aduşi la Foc aceia care nu au crezut, [li se va zice lor]: „Oare nu este acesta adevărul?” Vor zice ei: „Ba da, pe Domnul nostru!” Va zice: „Gustaţi chinul pentru ceea ce aţi tăgăduit!”",
  "Deci rabdă, aşa cum au răbdat cei statornici dintre trimişi[1] şi nu cere să vină degrabă asupra lor[2]! Şi în Ziua când vor vedea ce li se promite[3], atunci li se va părea că nu au rămas [pe pământ] decât un ceas dintr‑o zi. Iată o vestire![4] Şi oare cine să fie nimiciţi, afară de neamul de nelegiuiţi?",
  "Acelora care nu cred şi opresc de la calea lui Allah, El le va zădărnici faptele lor,",
  "Iar acelora care cred şi săvârşesc fapte bune şi cred în ceea ce i‑a fost trimis lui Muhammed – şi acesta este Adevărul de la Domnul lor! –, El le va şterge faptele lor cele rele[1] şi va îndrepta starea lor.",
  "Aceasta[1] pentru că aceia care nu cred urmează deşertăciunea şi pentru că aceia care cred urmează Adevărul [venind] de la Domnul lor. Astfel face Allah pilde pentru oameni.",
  "Atunci când îi întâlniţi [în luptă] pe aceia care nu cred, loviţi gâturile lor, iar când îi slăbiţi pe ei, legaţi‑i straşnic în lanţuri![1] Apoi, fie îndurare, fie răscumpărare, până ce războiul se sfârşeşte. Astfel, iar de ar voi Allah, El s‑ar răzbuna pe ei. Însă El vă încearcă pe unii prin alţii[2]. Iar acelora care sunt ucişi pe calea lui Allah[3] El nu le va lăsa faptele lor să fie în deşert.",
  "El îi va călăuzi şi va îndrepta starea lor",
  "Şi îi va face pe ei să intre în Raiul pe care El li l‑a făcut cunoscut[1].",
  "O, voi cei care credeţi! Dacă voi veţi face să triumfe cauza lui Allah, vă va sprijini şi El pe voi şi va întări picioarele voastre[1].",
  "Iar aceia care nu cred vor avea parte de nenorocire şi Allah va lăsa faptele lor să fie în deşert.",
  "Aceasta fiindcă ei au pizmuit ceea ce a pogorât Allah[1] şi, de aceea, El a zădărnicit faptele lor.",
  "Oare nu au purces ei prin lume pentru ca să vadă cum a fost sfârşitul celor de dinainte de ei?[1] A llah i ‑a n imicit[2]. Şi asemenea [soartă] vor avea cei care nu cred[3].",
  "Aceasta pentru că Allah este Ocrotitorul celor care cred şi pentru că aceia, care nu cred, nu au nici un ocrotitor.",
  "Allah îi duce pe aceia care cred şi săvârşesc fapte bune în grădini pe sub care curg pâraie, în vreme ce aceia care nu cred se vor bucura [în această lume] şi vor mânca aşa cum mănâncă dobitoacele[1] şi Focul le va fi lor sălaş[2].",
  "Şi câte cetăţi mai puternice decât cetatea ta[1], care te‑a alungat, am făcut Noi să piară, fără să aibă ei nici un ajutor!",
  "Oare acela care se ţine de o dovadă limpede [venită] de la Domnul său este ca acela căruia i s‑a înfrumuseţat fapta sa rea[1] şi a urmat poftelor lor?",
  "Iată descrierea Raiului care le‑a fost făgăduit celor cu frică de Allah: în el sunt râuri cu apă care nu este stricată[1] şi râuri cu lapte al cărui gust nu se strică şi râuri de vin[2] spre plăcerea celor ce beau şi râuri de miere limpede. Şi vor avea în el din toate rodurile precum şi iertare de la Domnul lor. [Oare sunt ei] ca acela care va sălăşlui veşnic în Foc şi ca aceia cărora li se va da să bea apă clocotită, ce le va mărunţi intestinele?",
  "Şi printre ei[1] sunt unii care ascultă la tine, însă numai ce ies de la tine şi le zic ei acelora cărora li s‑a dăruit cunoaşterea[2]: „Ce a spus el adineauri?” Aceştia sunt cei cărora Allah le‑a pecetluit inimile[3] şi care au urmat poftelor lor[4].",
  "Acelora care se află pe calea cea bună, El le sporeşte călăuzirea şi le dăruieşte lor evlavie.",
  "Şi oare aşteaptă ei altceva decât Ceasul, să vină asupra lor pe neaşteptate? Semnele lui au şi venit! Şi cum să mai fie prevenirea lor, când va veni asupra lor?",
  "Deci să ştii[1] că nu există altă divinitate afară de Allah şi cere iertare pentru păcatele tale şi pentru dreptcredincioşi şi dreptcredincioase! Allah cunoaşte umbletul vostru [pe pământ] şi odihna voastră[2].",
  "Aceia care cred zic: „De‑ar fi trimisă o Sură[1]!” Dar când este revelată o sură limpede, în care este pomenită lupta[2], îi vezi pe cei care au o boală[3] în inimile lor privind spre tine cu privirea aceluia care este leşinat, la apropierea morţii[4]. Dar mai potrivite ar fi pentru ei",
  "Ascultarea şi vorba cuviincioasă. Apoi, când lucrul este hotărât[1], ar fi mai bine pentru ei dacă ar trudi pentru Allah[2].",
  "Şi dacă vă întoarceţi voi[1], nu s‑ar putea să semănaţi voi stricăciune pe pământ şi să rupeţi legăturile voastre de rudenie?[2]",
  "Aceştia[1] sunt cei pe care i‑a blestemat Allah şi i‑a făcut pe ei surzi şi le‑a orbit vederile lor.",
  "Oare ei nu cugetă la Coran sau peste inimile lor sunt lacăte[1]?",
  "Pe aceia care întorc spatele[1], după ce drumul cel drept li s‑a arătat cu limpezime, îi ispiteşte Şeitan şi‑i înşeală[2].",
  "Aceasta[1] pentru că ei[2] le zic acelora care pizmuiesc[3] ceea ce trimite Allah: „Noi voim să dăm ascultare la o parte a poruncilor voastre!”[4] Însă Allah cunoaşte ceea ce tăinuiesc ei[5].",
  "Şi cum [va fi] când îi vor lua îngerii şi‑i vor lovi peste feţele şi peste spatele lor?",
  "Aceasta pentru că ei urmează ceea ce Îl mâniază pe Allah[1] şi pizmuiesc ceea ce este mulţumire a Lui şi, de aceea, El va face zadarnice faptele lor.",
  "Ori îşi închipuie aceia care au boală[1] în inimile lor că Allah nu va scoate la iveală ura lor ascunsă[2]?",
  "Dacă am voi Noi, ţi i‑am arăta ţie şi tu i‑ai recunoaşte pe ei după semnele lor[1]. Dar o să‑i cunoşti tu după tonul vorbei lor.[2] Iar Allah cunoaşte faptele voastre.",
  "Şi vă vom încerca până ce îi vom cunoaşte pe cei care luptă [pentru cauza lui Allah] dintre voi şi pe cei statornici şi vom încerca veştile despre voi[1].",
  "Aceia care nu cred, împiedică de la calea lui Allah şi se împotrivesc Trimisului, după ce li s‑a arătat lor limpede calea cea dreaptă, nu‑i vor pricinui lui Allah nimic rău şi El va zădărnici faptele lor[1].",
  "O, voi cei care credeţi! Fiţi cu ascultare faţă de Allah şi fiţi cu ascultare faţă de Trimis şi nu faceţi ca faptele voastre să fie în deşert!",
  "Pe aceia care nu cred şi împiedică de la calea lui Allah, iar apoi mor fiind necredincioşi, Allah nu‑i va ierta[1].",
  "Nu slăbiţi[1] şi nu chemaţi la pace[2], pentru că voi sunteţi deasupra[3], căci Allah este alături de voi şi nu vă va lăsa niciodată să pierdeţi răsplata faptelor voastre[4]!",
  "Iară viaţa pământească este numai joacă şi glumă[1]. Şi de veţi crede voi şi de veţi fi cu frică [de Allah], vă va dărui El răsplata voastră[2] şi nu vă va cere bunurile voastre[3].",
  "Şi de vi le‑ar cere El şi v‑ar stânjeni pe voi, aţi fi voi zgârciţi şi El ar scoate la iveală răutăţile voastre[1].",
  "Iată că voi sunteţi chemaţi să cheltuiţi pe calea lui Allah[1]. Şi unii dintre voi sunt zgârciţi[2], iar acela care este zgârcit este zgârcit numai spre paguba lui însuşi. Allah este deajuns pentru Sine, iar voi sunteţi săraci. Iar de vă veţi întoarce[3], El vă va înlocui cu un alt neam şi apoi aceia nu vor fi asemenea vouă.[4]",
  "Noi ţi‑am dat ţie o biruinţă învederat,[1]",
  "Pentru ca Allah să‑ţi ierte păcatele[1] tale, cele care au fost şi cele care vor veni, să‑şi împlinească binefacerea Sa asupra ta şi să te călăuzească pe un drum drept.",
  "Şi pentru ca Allah să‑ţi dea un mare ajutor.",
  "El este Cel care a trimis liniştea în inimile dreptcredincioşilor, pentru a spori credinţa lor cu credinţă – şi ale lui Allah sunt oştirile din ceruri şi de pre pământ[1], iar Allah este Atoateştiutor [şi] Înţelept [‘Alim, Hakim],",
  "Pentru a‑i face să intre pe dreptcredincioşi şi pe dreptcredincioase în grădini pe sub care curg pâraie şi în care ei vor fi veşnic sălăşluitori şi pentru ca să le ierte păcatele lor cele rele. Şi aceasta este pentru Allah o mare izbândă.",
  "Şi pentru ca să‑i chinuiască pe cei făţarnici şi pe cele făţarnice, pe politeişti şi pe politeiste, care nutresc gând rău despre Allah. Asupra lor se va abate cercul răului[1]. Allah s‑a mâniat împotriva lor, i‑a blestemat şi le‑a pregătit lor Gheena. Şi ce soartă rea!",
  "Ale lui Allah sunt oştirile din ceruri şi de pre pământ, iar Allah este Puternic [şi] Înţelept [‘Aziz, Hakim].",
  "Noi te‑am trimis pe tine ca martor, vestitor de bine şi prevenitor[1],",
  "Pentru ca voi să credeţi în Allah şi în Trimisul Său şi pentru ca să‑l sprijiniţi şi să‑l cinstiţi [pe Profet] şi să‑L preamăriţi dimineaţa şi seara [pe Allah][1]!",
  "Cei care fac jurământ de credinţă faţă de tine fac jurământ de credinţă faţă de Allah;[1] mâna lui Allah este deasupra mâinilor lor. Acela care calcă [jurământul] îl calcă numai în defavoarea lui, iar aceluia care‑şi ţine legământul făcut lui Allah El îi va dărui răsplată mare.",
  "Aceia dintre arabii beduini care au rămas în urmă[1] îţi vor spune: „Am fost ocupaţi cu averile noastre şi cu familiile noastre, deci roagă‑te de iertare pentru noi!” Rostesc cu limbile lor ceea ce nu este în inimile lor. Spune: „Cine poate ceva pentru voi la Allah, dacă vă voieşte El un rău sau dacă vă voieşte El un bine? Ba Allah este Bineştiutor a ceea ce faceţi voi.",
  "Voi vă închipuiţi că Trimisul şi dreptcredincioşii nu se vor mai întoarce nicicând la familiile lor. Şi aceasta a fost împodobită în inimile voastre[1]. Însă aţi gândit voi gând rău şi aţi fost un neam pierdut”.",
  "Iar acela care nu crede în Allah şi în Trimisul Său [să ştie că] Noi am pregătit pentru necredincioşi flăcările[1].",
  "A lui Allah este împărăţia cerurilor şi a pământului. El iartă cui voieşte El şi îl pedepseşte pe acela care voieşte El. Allah este Iertător, Îndurător [Ghafur, Rahim].",
  "Cei care rămân de obicei în urmă vor zice atunci când voi purcedeţi la prăzi[1] ca să le luaţi: „Lăsaţi‑ne pe noi să vă urmăm!” Ei voiesc să schimbe cuvântul lui Allah.[2] Spune: „Voi nu ne veţi urma! Aşa a vestit Allah mai înainte!”[3] Dar ei vor zice: „Voi ne pizmuiţi!” Însă ei nu au înţeles decât numai puţin.",
  "Spune arabilor beduini care rămân de obicei în urmă: „Voi sunteţi chemaţi împotriva[1] unui neam de oameni cu mare putere şi vă veţi lupta cu ei sau se vor supune ei. Şi dacă veţi asculta, vă va da Allah răsplată bună[2], iar dacă vă veţi întoarce aşa cum v‑aţi mai întors şi mai înainte[3], vă va pedepsi El cu un chin dureros!”",
  "Nu este nici un păcat pentru cel orb, nici pentru cel şchiop nu este păcat şi nici pentru cel bolnav nu este păcat.[1] Însă pe acela care ascultă de Allah şi de Trimisul Său îl va face El să intre în grădini pe sub care curg pâraie, în vreme ce pe acela care se întoarce îl pedepseşte El cu un chin dureros.",
  "Allah a fost mulţumit de dreptcredincioşi, când ei au făcut legământ cu tine [acolo] sub pom [să moară în lupta pentru cucerirea Mekkăi].[1] El a ştiut ce a fost în inimile lor şi a făcut să pogoare asupra lor liniştea şi i‑a răsplătit pe ei cu biruinţă apropiată[2],",
  "Ca şi cu prăzi numeroase[1], pe care ei le vor aduna. Allah este Puternic [şi] Înţelept [‘Aziz, Hakim].",
  "Allah v‑a făgăduit vouă [alte] prăzi numeroase pe care voi le veţi dobândi şi a grăbit aceasta pentru voi[1]. Şi a îndepărtat El mâinile oamenilor de la voi, pentru ca să fie un semn pentru dreptcredincioşi şi pentru ca să vă călăuzească pe voi pe un drum drept.",
  "Şi alte [prăzi mai sunt] asupra cărora voi nu aveţi putere, dar pe care Allah le‑a cuprins[1], căci Allah este cu putere peste toate.",
  "Şi dacă aceia care nu cred ar fi luptat împotriva voastră, ar fi întors spatele şi atunci nu ar mai fi aflat nici ocrotitor şi nici ajutor.",
  "[Aceasta este] Legea[1] lui Allah, care a fost şi mai înainte şi nu vei afla schimbare pentru Legea lui Allah.",
  "El este Cel care a îndepărtat mâinile lor de la voi şi mâinile voastre de la ei, în Valea Mekkăi[1], după ce v‑a dat vouă izbândă asupra lor. Şi Allah vede bine ceea ce faceţi voi.",
  "Ei sunt aceia care nu au crezut şi care v‑au oprit pe voi de la Moscheea Al‑Haram[1] şi jertfa a fost împiedicată să ajungă la locul de junghiere. Dacă nu ar fi fost [în Mekka] bărbaţi credincioşi şi muieri credincioase, pe care voi nu‑i cunoşteaţi şi pe care voi aţi fi putut să‑i călcaţi în picioare[2], fără să ştiţi, aţi fi avut voi parte de păcat. Allah primeşte în îndurarea Sa pe cine voieşte El. Şi de ar fi fost ei despărţiţi, i‑am fi pedepsit Noi pe cei care nu credeau dintre ei cu chin dureros.[3]",
  "Şi când cei care nu credeau purtau în inimile lor furia[1] – furia neştiinţei –, Allah a pogorât liniştea Sa asupra Trimisului Său şi asupra credincioşilor şi i‑a obligat pe ei la cuvântul evlaviei, pentru că ei au fost cei mai demni şi mai vrednici de el. Allah este a toate ştiutor.",
  "Allah o va face adevărată viziunea prin care El i‑a vestit Trimisului Său cu tot adevărul: Veţi intra în Moscheea cea Sfântă, cu voia lui Allah, în siguranţă, cu părul ras şi cu părul scurtat, fără să vă temeţi![1] Dar pentru că El ştia ceea ce voi nu ştiaţi, a făcut El, înainte de aceasta, o biruinţă apropiată.",
  "El este Cel care l‑a trimis pe Trimisul Său cu îndreptare şi cu religia Adevărului[1] pentru ca să o facă să triumfe asupra întregii religii[2]. Şi Allah este de ajuns ca Martor.",
  "Muhammed este Trimisul lui Allah. Iar aceia care stau alături de el sunt aspri faţă de necredincioşi şi sunt îndurători între ei[1]. Îi vezi pe ei aplecaţi şi prosternându‑se, căutând mila lui Allah şi mulţumirea Lui. Semnele prosternării se văd pe chipurile lor. Aceasta este imaginea lor în Tora. Şi imaginea lor în Evanghelie este că ei sunt asemenea tulpinilor din care au odrăslit mlădiţe, pe care le ajută, şi apoi ele se îngroaşă şi se înalţă pe tulpinile lor, spre bucuria semănătorilor. Cu ei, Allah îi umple de ciudă pe necredincioşi. Şi Allah a făgăduit acelora dintre ei care cred şi împlinesc fapte bune, iertare şi mare răsplată.",
  "O, voi cei care credeţi! Nu o luaţi înaintea lui Allah şi a Trimisului Său şi fiţi cu frică de Allah![1] Allah este Cel care Aude Totul [şi este] Atoateştiutor [Sami’, ‘Alim].",
  "O, voi cei care credeţi! Nu ridicaţi glasurile voastre peste glasul Profetului[1] şi nu strigaţi când vorbiţi cu el, aşa cum strigaţi voi unii la alţii,[2] pentru ca faptele voastre să nu fie în deşert, fără ca voi să băgaţi de seamă!",
  "Aceia care coboară glasurile lor înaintea Trimisului lui Allah sunt aceia ale căror inimi le‑a încercat[1] Allah pentru evlavie; ei vor avea parte de iertare şi de răsplată mare,",
  "Aceia care te cheamă din afara odăilor tale[1], cei mai mulţi dintre ei nu au judecată.[2]",
  "Dacă ar avea ei răbdare până ce tu ieşi la ei, ar fi mai bine pentru ei. Însă Allah este Iertător, Îndurător [Ghafur, Rahim].",
  "O, voi cei care credeţi! Dacă vine la voi un nelegiuit cu o veste, chibzuiţi cu [mare] băgare de seamă[1], ca să nu pricinuiţi rău unui neam, din neştiinţă, şi să nu vă căiţi pentru ceea ce aţi făcut![2]",
  "Şi să ştiţi că Trimisul lui Allah este printre voi. Dacă el v‑ar da ascultare vouă în multe lucruri[1], aţi cădea voi în păcat, însă Allah v‑a făcut pe voi să iubiţi credinţa şi a împodobit‑o cu inimile voastre şi v‑a făcut pe voi să urâţi necredinţa, ticăloşia şi nesupunerea. Aceştia sunt cei care urmează calea cea dreaptă –",
  "Un har de la Allah şi o îndurare. Iar Allah este Atoateştiutor [şi] Înţelept [‘Alim, Hakim].",
  "Şi dacă două cete de dreptcredincioşi se ceartă între ele, voi împăcaţi‑le! Dacă una dintre ele este nedreaptă cu cealaltă, atunci luptaţi împotriva celei care este nedreaptă până ce ea se întoarce la porunca lui Allah, iar când se întoarce[1], atunci împăcaţi‑le pe ele cu dreptate şi fiţi nepărtinitori, fiindcă Allah îi iubeşte pe cei drepţi.",
  "Dreptcredincioşii sunt fraţi. Deci împăcaţi‑i pe cei doi fraţi ai voştri şi fiţi cu frică de Allah! Poate că veţi afla îndurare!",
  "O, voi cei care credeţi! Să nu râdă un neam de alt neam, care s‑ar putea să fie mai bun decât el, nici muierile [să nu râdă] de alte muieri, care s‑ar putea să fie mai bune decât ele! Nu vă ocărâţi şi nu vă batjocoriţi cu porecle unii pe alţii. Ce rău este numele urât şi ruşinos, după credinţă![1] Iar cei care nu se căiesc[2], aceia sunt nelegiuiţi.",
  "O, voi cei care credeţi! Feriţi‑vă cu străşnicie de bănuieli, căci unele bănuieli sunt păcat[1]! Nu vă iscodiţi şi nu vă ponegriţi unii pe alţii! Oare voieşte vreunul dintre voi să mănânce carnea fratelui său mort?[2] [Nu!] Voi aţi urât aceasta! Şi fiţi cu frică de Allah, fiindcă Allah este Iertător şi Îndurător [Tawwab, Rahim].",
  "O, voi oameni! Noi v‑am creat pe voi dintr‑un bărbat şi o muiere şi v‑am făcut pe voi popoare şi triburi, pentru ca să vă cunoaşteţi. Cel mai cinstit dintre voi la Allah este cel mai evlavios dintre voi. Allah este Atoateştiutor [şi] Bineştiutor [‘Alim, Khabir].",
  "Au zis arabii beduini[1]: „Noi credem![2]” Spune: „Voi nu credeţi![3] Ci ziceţi: „Noi suntem supuşi!”, fiindcă nu a intrat credinţa încă în inimile voastre! Şi de veţi arăta ascultare lui Allah şi Trimisului Său, voi nu veţi pierde nimic din faptele voastre!” Allah este Iertător, Îndurător [Ghafur, Rahim].",
  "Dreptcredincioşi sunt numai aceia care cred în Allah şi în Trimisul Său, care apoi nu s‑au mai îndoit şi au luat parte la luptă cu averile lor şi cu sufletele lor, pe calea lui Allah[1]. Aceştia sunt cei sinceri.",
  "Spune[1]: „Oare voiţi să‑I vorbiţi lui Allah despre credinţa voastră, când Allah ştie ce este în ceruri şi ce este pre pământ şi când Allah este a toate ştiutor?”",
  "Ei[1] îţi amintesc că ţi‑au făcut cinste îmbrăţişând Islamul. Spune: „Nu‑mi faceţi nici o cinste cu Islamul vostru! Dimpotrivă, Allah v‑a făcut vouă cinste prin aceea că v‑a călăuzit spre credinţă, dacă voi sunteţi adevăraţi[2]!”",
  "Allah ştie Necunoscutul din ceruri şi de pre pământ şi Allah vede bine ceea ce faceţi voi.",
  "Qaf. Pe Coranul cel glorios!",
  "Însă ei se miră că le vine ca prevenitor unul dintre ei şi cei necredincioşi zic: „Acesta este lucru ciudat!",
  "Oare după ce am murit noi şi ne‑am făcut ţărână [vom mai fi noi readuşi la viaţă]? Aceasta este o întoarcere depărtată!”",
  "Noi ştim ce mistuie pământul din ei. Noi avem o carte păstrătoare[1].",
  "Însă ei au socotit Adevărul[1] drept minciună, când a venit la ei. Şi ei sunt într‑o stare încurcată.",
  "Oare nu se uită ei[1] spre cerul de deasupra lor cum l‑am înălţat Noi[2] ş i l ‑am î nfrumuseţat[3] şi cum nu are el nici un fel de crăpături?",
  "Iar pământul l‑am întins Noi şi am aruncat pe el munţi neclintiţi şi am făcut să crească pe el din fiecare soi minunat,",
  "Spre dovadă şi îndemnare pentru fiecare rob care se căieşte.",
  "Şi Noi trimitem din cer apă binecuvântată cu care facem să crească grădini[1] şi grâne pentru seceriş.",
  "Şi palmieri semeţi, cu ciorchini rânduiţi unii peste alţii,",
  "Ca hrană pentru robi. Şi cu ea[1] Noi dăm viaţă unui ţinut mort[2]. Astfel va fi şi ieşirea [din morminte].",
  "Înainte de ei[1], au învinuit de minciună neamul lui Noe, locuitorii din ar‑Rass, Thamud[2],",
  "’Ad[1], Faraon, fraţii lui Lot,",
  "Locuitorii din Al‑Ayka şi neamul lui Tubba’[1]. Toţi[2] i‑au învinuit pe trimişi de minciună şi ameninţarea Mea s‑a adeverit.",
  "Oare am ostenit Noi la creaţia cea dintâi? Însă ei sunt în îndoială cu privire la o nouă creaţie.[1]",
  "Noi l‑am creat pe om şi Noi ştim ce‑i şopteşte sufletul său[1], căci Noi suntem mai aproape de el decât vâna gâtului,",
  "Când cei doi primitori[1] primesc, stând [unul] în dreapta şi [celălalt] în stânga,",
  "Şi el nu va rosti nici un cuvânt, fără să aibă lângă el un supraveghetor pregătit [să scrie][1].",
  "Şi vine agonia morţii cu adevărat: „Aceasta este cea de care tu te‑ai ferit!”",
  "Se va sufla în trâmbiţă[1]: Aceasta este Ziua ameninţării[2].",
  "Şi va veni fiecare suflet împreună cu un mânător[1] şi un martor.",
  "„Tu ai fost nepăsător faţă de aceasta. Şi Noi am îndepărtat vălul tău[1] şi privirea ta este astăzi pătrunzătoare”",
  "Şi însoţitorul[1] său va zice: „Iată ce se află la mine pregătit!”",
  "Aruncaţi[1] în Gheena pe tot necredinciosul îndârjit,",
  "Care împiedică binele[1], nelegiuit[2] şi bănuitor[3],",
  "Care a aşezat alături de Allah şi un alt dumnezeu[1]!. Aruncaţi‑l pe el la chinul cel aspru!”",
  "Însoţitorul său[1] va zice: „Doamne, eu nu l‑am oropsit, ci el s‑a aflat în rătăcire adâncă!”.",
  "El[1] le va zice: „Nu vă certaţi în faţa Mea! Eu v‑am trimis ameninţarea mai înainte![2]",
  "La Mine vorba nu se schimbă şi Eu nu sunt nedrept cu robii!”",
  "În Ziua aceea, îi vom zice Gheenei: „Te‑ai umplut?” Iar ea va răspunde: „Mai sunt încă [de venit]?”",
  "Şi va fi Raiul adus aproape de cei care se tem [de Allah].",
  "„Aceasta[1] este ceea ce s‑a făgăduit fiecărui om care se căieşte, păzitor al legământului,",
  "Care a fost cu teamă de Cel Milostiv [Ar‑Rahman], fără ca el să‑L vadă, şi care a venit [către El] cu inima plină de căinţă.",
  "Intraţi în el[1] cu pace! „Aceasta este Ziua veşniciei[2]!",
  "În el vor avea tot ceea ce vor voi. Şi la Noi este şi mai mult[1].",
  "Şi câte neamuri am nimicit Noi mai înainte de ei[1], care erau şi mai puternice decât ei. Şi au purces ei prin ţară, [căutând]. Oare este vreo scăpare?[2]",
  "Întru aceasta[1] este o îndemnare pentru cel care are inimă sau ascultă şi este martor.",
  "Am creat Noi cerurile şi pământul şi ceea ce se află între ele în şase zile şi nu Ne‑a cuprins pe Noi nici cea mai mică osteneală![1]",
  "Deci rabdă ceea ce spun ei[1] şi preamăreşte‑L cu laudă pe Stăpânul tău, înainte de răsăritul soarelui şi înainte de asfinţit;",
  "Şi în timpul unei părţi din noapte laudă‑L pe El[1]! Şi după prosternări [Rugăciuni]!",
  "Şi ascultă în Ziua în care cel care cheamă[1] va chema dintr‑un loc apropiat,",
  "În Ziua când vor auzi strigătul[1] cu adevărat! Aceasta va fi Ziua ieşirii [din morminte].",
  "Noi dăm viaţă şi dăm moarte şi la Noi va fi întoarcerea[1],",
  "În Ziua când se va crăpa pământul [lăsându‑i] pe ei [să iasă] grăbiţi! Aceasta este o adunare uşoară pentru Noi.",
  "Noi ştim bine ce spun ei[1]. Tu nu eşti pus siluitor peste ei. Şi îndeamnă‑l prin Coran pe acela care se teme de ameninţarea Mea!",
  "Pe cele care risipesc, împrăştiind[1]",
  "Şi pe cele care poartă povară[1]",
  "Şi pe cele care lunecă uşor[1]",
  "Şi pe cele care împart după poruncă![1]",
  "Ceea ce vi se promite este adevărat,",
  "Iar răsplata este hotărâtă![1]",
  "Pe cerul cel bine întocmit!",
  "Voi vă aflaţi în vorbă învrăjbită[1],",
  "Prin care este ţinut departe de el[1] cel care a fost îndepărtat[2].",
  "Să fie blestemaţi mincinoşii[1]",
  "Care stau nepăsători într‑un potop[1]!",
  "Ei întreabă: „Când va fi Ziua Judecăţii?”[1]",
  "În Ziua aceea, ei vor fi încercaţi prin Foc!",
  "„Gustaţi încercarea voastră! Aceasta este ceea ce voi aţi căutat să grăbiţi!”",
  "Cei ce se tem [de Allah] vor fi în grădini şi [printre] izvoare,",
  "Primind ceea ce le dăruieşte Domnul lor; înainte de aceasta ei doară au fost de bine făcători;",
  "Ei nu dormeau decât puţin în timpul nopţii[1],",
  "Iar înainte de ivirea zorilor ei se rugau de iertare[1]",
  "Şi în averea lor se afla un drept pentru cerşetor şi pentru cel nevoiaş.",
  "Pe pământ se află semne[1] pentru cei care cred cu putere,",
  "Ca şi în voi înşivă. Voi nu vedeţi?",
  "Şi în cer[1] se află înzestrarea voastră şi ceea ce vi se făgăduieşte[2].",
  "Pe Stăpânul cerului şi al pământului! Aceasta[1] este la fel de adevărat precum aceea că voi puteţi vorbi!",
  "Oare nu a ajuns la tine istoria despre oaspeţii cei cinstiţi ai lui Avraam?[1]",
  "Când au intrat la el şi au zis „Pace!”, iar el le‑a zis lor „Pace, oameni necunoscuţi!”",
  "Apoi s‑a dus el pe furiş la familia lui şi a adus un viţel gras.",
  "Şi l‑a apropiat de ei, zicând: „Voi nu mâncaţi?”",
  "Şi l‑a cuprins pe el frica, însă ei i‑au zis: „Nu te teme!” Şi i‑au vestit lui [naşterea] unui fecior înţelept[1].",
  "S‑a apropiat muierea lui, văicărindu‑se, lovindu‑şi obrajii şi a zis: „[Eu sunt] o babă stearpă...”[1]",
  "Dar ei au zis: „Aşa a grăit Domnul tău şi El este Înţelept [şi] Atoateştiutor [Al‑Hakim, Al‑’Alim]”.",
  "A zis[1]: „Şi ce v‑a adus pe voi, trimişilor?”",
  "Au răspuns ei: „Noi am fost trimişi la un neam de nelegiuiţi[1],",
  "Ca să aruncăm asupra lor pietre de lut,",
  "Însemnate de Domnul tău pentru nelegiuiţi!”",
  "Şi i‑am scos Noi din ea[1] pe aceia care erau credincioşi,",
  "Dar nu am găsit printre ei decât o singură casă de supuşi[1],",
  "Şi am lăsat Noi în ea[1] un semn pentru aceia care se tem de chinul cel dureros.",
  "[Şi a fost un semn] şi în Moise[1], când l‑am trimis Noi cu o dovadă limpede la Faraon.",
  "Însă [acesta] s‑a întors cu căpeteniile sale şi a zis: „Un vrăjitor sau un nebun!”",
  "Şi l‑am apucat Noi împreună cu oştenii lui şi l‑am aruncat în mare, căci a fost el vinovat.",
  "[Şi a fost un semn] şi în ’Ad[1], când am trimis la ei vântul nerodnic[2],",
  "Care nu a lăsat nici un lucru peste care s‑a abătut, fără să nu‑l fi făcut asemenea pulberii.",
  "Şi în Thamud[1] c ând l i s ‑a z is l or[2]: „Bucuraţi‑vă voi până la o vreme!”",
  "Şi s‑au împotrivit ei cu îndârjire poruncii Domnului lor şi i‑a lovit pe ei trăsnetul[1], pe când ei priveau[2].",
  "Şi n‑au mai fost ei în stare să se ridice şi nu au fost de nimeni ajutaţi.",
  "Şi în neamul lui Noe[1], mai înainte, căci şi ei au fost un neam de spurcaţi.",
  "Iar cerul l‑am înălţat cu puterea Noastră şi Noi îl lărgim.",
  "Iar pământul l‑am întins şi ce frumos l‑am netezit!",
  "Şi din fiecare lucru Noi am creat perechi. Poate că voi vă veţi lăsa îndemnaţi!",
  "Deci fugiţi voi la Allah![1] Eu sunt pentru voi prevenitor limpede din partea Lui.",
  "Şi nu aşezaţi lângă Allah un alt dumnezeu! Eu sunt pentru voi prevenitor limpede din partea Lui.",
  "Tot astfel nu a venit la cei de dinainte de ei nici un trimis fără ca ei să nu zică: „Este un vrăjitor sau un nebun!”",
  "Oare şi‑au lăsat ei această moştenire unii altora?[1] Ba ei sunt mai degrabă un neam de ticăloşi.",
  "Deci întoarce‑te de la ei[1] şi nu vei fi tu osândit!",
  "Şi îndeamnă, căci îndemnarea le este spre folos dreptcredincioşilor!",
  "Eu nu i‑am creat pe djinni şi oameni decât pentru ca ei să Mă adore.",
  "Eu nu voiesc de la ei întreţinere şi nici nu voiesc ca ei să Mă hrănească pe Mine.",
  "Ci Allah este Întreţinătorul [Ar‑Razzaq], Stăpânul puterii, Cel Statornic [Al‑Matin].",
  "Aceia care sunt nedrepţi[1] au o parte [de pedeapsă] asemănătoare cu partea tovarăşilor lor. Şi să nu‑Mi ceară ei să Mă grăbesc!",
  "Şi vai celor care nu cred în Ziua lor[1], cu care sunt ameninţaţi[2]!",
  "Pe At‑Tur!",
  "Şi pe Cartea scrisă",
  "Pe un pergament întins!",
  "Şi pe Casa cea locuită[1]",
  "Şi pe bolta cea înaltă!",
  "Şi pe marea cea aprinsă!",
  "Osânda Domnului tău va veni!",
  "Nimeni nu o va putea împiedica,",
  "În Ziua în care cerul se va învolbura într‑un vârtej",
  "Şi munţii se vor urni din loc.",
  "Vai în Ziua aceea pentru cei care învinuiesc de minciună",
  "Şi care se joacă cu vorbe uşoare[1]!",
  "În Ziua aceea vor fi ei împinşi în Gheena, cu neîndurare:",
  "„Acesta este Focul pe care voi l‑aţi luat drept minciună.",
  "Oare aceasta este vrăjitorie sau voi nu vedeţi?[1]",
  "Ardeţi în el şi răbdaţi sau nu răbdaţi, căci e totuna pentru voi; căci voi veţi fi răsplătiţi pentru ceea ce faceţi!”",
  "Iar cei cuvioşi vor fi în Grădini şi la plăcere,",
  "Bucurându‑se de ceea ce le‑a dat Domnul lor. Şi Domnul lor îi va apăra de pedeapsa Iadului.",
  "[Şi li se va zice]: „Mâncaţi şi beţi în pace pentru ceea ce aţi făcut[1],",
  "Întinşi pe paturi rânduite!” Şi Noi le vom da ca soaţe hurii cu ochii mari.",
  "Aceia care cred şi pe care scoborâtorii lor îi urmează în credinţă, pe aceia îi vom face să fie laolaltă cu scoborâtorii lor[1] şi nu le vom micşora întru nimic faptele lor[2]. Fiecare om va fi răspunzător pentru ceea ce a agonisit.[3]",
  "Şi le vom dărui lor spre întreţinere fructe şi carne, după cum vor pofti.",
  "Şi acolo îşi vor întinde ei o cupă[1] unul altuia, în care nu este greşeală şi nici păcat.",
  "Şi se vor plimba printre ei pentru a‑i servi feciori ca nişte mărgăritare bine păstrate.",
  "Iar ei se vor întoarce unul către altul, întrebându‑se.",
  "Şi vor zice: „Înainte, noi am trăit în mijlocul neamului nostru, temători,",
  "Însă Allah S‑a îndurat de noi şi ne‑a apărat de chinul vântului fierbinte[1],",
  "Pentru că noi L‑am chemat[1] şi mai înainte, căci El este Cel Milostiv, Îndurător [Al‑Barr, Ar‑Rahim]”.",
  "Deci îndeamnă[1], căci, prin îndurarea Domnului tău, tu nu eşti un ghicitor[2] şi nici un nebun!",
  "Sau spun ei: „[Acesta este] un poet! Noi aşteptăm [să‑l lovească] pe el soarta ameninţătoare”.",
  "Spune: „Aşteptaţi, dar voi fi şi eu împreună cu voi printre cei care aşteaptă![1]”",
  "Oare, le poruncesc minţile lor aceasta? Ba ei sunt un neam de îndărătnici!",
  "Sau zic ei: „El l‑a născocit!” Ba nu, dar ei nu vor să creadă.",
  "Să aducă ei o poveste asemenea lui dacă grăiesc ei adevăr[1]!",
  "Oare au fost ei creaţi de nimeni sau ei sunt creatorii?",
  "Sau au creat ei cerurile şi pământul? Nu, ei nu cred cu convingere!",
  "Sau sunt ei comorile Domnului tău? Sau sunt ei stăpâni?",
  "Sau au ei o scară de pe care ascultă? Să vină cei care ascultă dintre ei cu o dovadă limpede!",
  "Sau are El copile,[1] iar voi aveţi fii?",
  "Sau le ceri tu o răsplată[1], încât ei sunt împovăraţi de grea datorie?",
  "Sau ştiu ei Necunoscutul pentru ca să‑l pomenească în scris?",
  "Sau caută ei un vicleşug? Însă cei care nu cred sunt victime ale propriului lor vicleşug.",
  "Sau au ei un alt dumnezeu decât Allah? Allah Preaslăvitul este mai presus de ceea ce Îi asociază Lui!",
  "Şi dacă văd ei bucăţi de cer căzând, atunci zic: „[Aceştia sunt] nori îngrămădiţi”.[1]",
  "Lasă‑i pe ei, până ce vor întâlni Ziua lor, când ei vor fi trăsniţi,",
  "Ziua în care vicleşugul lor nu le va fi de nici un folos şi în care nu vor fi ei ajutaţi!",
  "Cei care au fost nedrepţi vor avea parte de un chin, pe lângă aceasta[1], dar cei mai mulţi dintre ei nu ştiu.",
  "Aşteaptă cu răbdare judecata Domnului tău, căci tu eşti sub ochii Noştri! Şi laudă mărirea Domnului tău, când te scoli[1],",
  "Şi laudă‑L pe El şi o vreme din noapte, ca şi la asfinţitul stelelor[1]!",
  "Pe steaua care apune!",
  "Tovarăşul vostru[1] n u e ste r ătăcit, nici nu este pe un drum greşit!",
  "Nu rosteşte nimic după pofta lui[1]!",
  "El [Coranul] nu este decât o revelaţie trimisă[1].",
  "L‑a învăţat pe el cel cu puteri deosebite[1],",
  "Stăpânul înţelepciunii care i s‑a arătat cu înfăţişarea sa adevărată[1],",
  "Când se afla în zarea cea mai înaltă[1].",
  "Apoi s‑a apropiat şi a coborât mai jos[1],",
  "Încât s‑a aflat la două bătăi de arc[1] sau chiar mai aproape.",
  "Şi i‑a revelat Robului Său ceea ce i‑a fost revelat[1].",
  "Inima nu a minţit în ceea ce a văzut.",
  "Oare vă îndoiţi de ceea ce a văzut?[1]",
  "L‑a mai văzut el la o altă coborâre[1],",
  "La Sidrat al‑Muntaha[1],",
  "Lângă care se află grădina Adăpostului[1],",
  "Când îi vine lotusului[1] ce‑i vine.[2]",
  "Privirea nu s‑a abătut şi nici nu a trecut mai departe.",
  "El a văzut unele din semnele cele mai mari ale Domnului său.[1]",
  "Aţi văzut voi[1] pe Al‑Lat şi pe Al‑’Uzza",
  "Şi pe alta, pe Manat[1], cea de a treia?",
  "Oare voi aveţi băiat şi El are copilă?",
  "Aceasta este, aşadar, o împărţire nedreaptă!",
  "Ele nu sunt decât nişte nume pe care le‑aţi dat voi şi părinţii voştri. Allah nu a trimis asupra lor nici o putere. Ei nu urmează decât bănuiala şi ceea ce poftesc sufletele, în vreme ce de la Domnul lor le‑a venit călăuzirea.",
  "Oare are omul ceea ce pofteşte?[1]",
  "Dar ale lui Allah sunt Viaţa de Apoi şi viaţa cea dintâi.",
  "Şi câţi îngeri sunt în ceruri şi mijlocirea lor nu foloseşte întru nimic, decât după ce Allah îngăduie cui voieşte El şi cui Îi place!",
  "Cei care nu cred în Viaţa de Apoi îi cheamă pe îngeri cu nume de muieri.",
  "Însă ei nu au ştiinţă despre aceasta. Ei nu urmează decât bănuiala, însă bănuiala nu este de nici un folos faţă de Adevăr[1].",
  "Aşadar, îndepărtează‑te de acela care se întoarce de la îndemnarea Noastră şi care nu voieşte decât viaţa pământească!",
  "Aceasta este ştiinţa la care ajung ei[1]. Însă Domnul tău îi ştie mai bine pe aceia care rătăcesc de la calea Sa şi El îi ştie mai bine pe aceia care sunt drept călăuziţi.",
  "Ale lui Allah sunt cele din ceruri şi cele de pre pământ, pentru ca să‑i răsplătească pe cei care au săvârşit rău după ceea ce au făcut şi să‑i răsplătească pe cei care au împlinit bine cu cea mai bună[1].",
  "Aceia care se feresc de păcatele mari şi de faptele cele ruşinoase, afară de micile greşeli, [să ştie că] Domnul tău este darnic la iertare. El vă cunoaşte cel mai bine, fiindcă El v‑a creat pe voi din pământ[1], precum şi atunci când aţi fost plămădiţi în pântecele mamelor voastre. Aşadar, nu vă lăudaţi cu curăţenia sufletelor voastre, fiindcă El îi ştie mai bine pe cei care sunt cu teamă [de El]!",
  "Îl vezi pe acela care se întoarce[1]",
  "Şi dă cu zgârcenie, iar apoi nu mai dă deloc?",
  "Oare are el ştiinţa Necunoscutului şi poate el vedea?[1]",
  "Sau oare i s‑a vestit lui ce se află în foile lui Moise",
  "Şi ale lui Avraam, care şi‑a ţinut cu credinţă [făgăduinţa lui de a transmite]",
  "Că nici un suflet nu va purta povara altuia[1]",
  "Şi că omul nu va dobândi decât [rodul] celor pe care le‑a agonisit[1]",
  "Şi că agoniseala lui se va vedea[1],",
  "Iar apoi va primi pentru ea răsplata cuvenită?",
  "Şi că la Domnul tău este întoarcerea[1],",
  "Şi că El face să râdă şi face să plângă[1],",
  "Şi că El dă moartea şi El dă viaţa",
  "Şi că El i‑a creat pe cei doi soţi – bărbătuşul şi femeiuşa –,",
  "Dintr‑o picătură, când ea este vărsată?",
  "Şi că a Lui este şi cealaltă creaţie[1]",
  "Şi că El îmbogăţeşte şi îndestulează?[1]",
  "Şi că El este stăpânul stelei aş‑Şi’ra[1]",
  "Şi că El a făcut să piară ’Ad[1] cel vechi",
  "Şi Thamud[1] şi nu a lăsat să rămână nimic,",
  "Ca şi neamul lui Noe, mai înainte, fiindcă ei erau mai nelegiuiţi şi mai crânceni,",
  "Şi cetăţile [răsturnate] le‑a nimicit[1]",
  "Şi le‑a acoperit cu ceea ce le‑a acoperit[1]?",
  "Şi de care dintre binefacerile Domnului tău te îndoieşti?",
  "Acesta este un prevenitor[1] dintre prevenitorii cei vechi.",
  "Se apropie cea care este aproape,",
  "Nimeni, afară de Allah, nu o poate da la iveală[1].",
  "Oare vă miraţi voi de această recitare[1]",
  "Şi râdeţi şi nu plângeţi?[1]",
  "Şi staţi voi nepăsători şi semeţi?",
  "Prosternaţi‑vă înaintea lui Allah şi adoraţi‑L![1]",
  "Ceasul[1] s‑a apropiat şi Luna s‑a despicat.[2]",
  "Însă când văd un semn[1], ei se îndepărtează şi zic: „[Aceasta este] o vrăjitorie neîntreruptă!”",
  "Ei învinuiesc de minciună[1] şi urmează poftelor lor şi tot lucrul este hotărât[2].",
  "Le‑au venit lor ştiri destule în care se află oprire [de la necredinţă].",
  "[Aceasta este] o înţelepciune deplină, însă prevenitorii nu sunt de nici un folos [pentru cei care nu vor să priceapă].",
  "Deci întoarce‑te de la ei! [Şi aminteşte‑le de] Ziua când chemătorul va chema la un lucru înspăimântător[1]!",
  "Atunci când vor ieşi ei din gropi, cu ochii plecaţi[1], de parcă ar fi nişte lăcuste risipite,",
  "Alergând[1] spre chemător, necredincioşii vor zice: „Aceasta este o Zi grea!”",
  "Înainte de ei, au ţinut de minciună neamul lui Noe şi ei l‑au socotit mincinos pe robul Nostru şi au zis: „[El este] un nebun!” Şi el a fost ocărât [de necredincioşi].",
  "Şi L‑a chemat pe Stăpânul său, [zicând]: „Eu sunt învins! Fă să fie biruitoare [cauza Ta]!”[1]",
  "Şi am deschis Noi porţile cerului pentru o apă ce a curs potop",
  "Şi am făcut să ţâşnească izvoare din pământ şi astfel s‑a întâlnit apa, după o poruncă ce a fost hotărâtă[1].",
  "Şi Noi l‑am dus [pe Noe pe corabia] cea durată din scânduri şi cuie,",
  "Care plutea sub ochii Noştri[1], [drept] răsplată pentru cel ce a fost tăgăduit[2].",
  "Şi am lăsat‑o Noi[1] ca un semn [de prevenire]. Dar oare se află cine să ia aminte?",
  "Şi cum a fost chinul Meu şi prevenirile Mele?",
  "Noi am făcut Coranul uşor[1], pentru îndemnare, dar oare se află cine să ia aminte?",
  "A învinuit de minciună şi ’Ad[1]. Şi cum a fost pedeapsa Mea şi prevenirile Mele?!",
  "Noi am trimis asupra lor un vânt puternic şi rece, într‑o zi nefericită, fără sfârşit[1],",
  "Care i‑a smuls pe oameni, de parcă ar fi fost nişte trunchiuri de palmieri dezrădăcinaţi.",
  "Şi cum a fost chinul Meu şi prevenirile Mele?!",
  "Noi am făcut Coranul uşor, pentru îndemnare, dar oare este cineva care să cugete?",
  "A socotit şi Thamud mincinoase prevenirile[1].",
  "Şi au zis ei: „Oare să urmăm un singur om dintre noi? Atunci noi am fi în rătăcire şi în sminteală!",
  "Oare să‑i fi fost îndemnarea[1] trimisă lui, dintre noi [toţi]? Ba el este un mincinos plin de semeţie[2]!”",
  "Mâine[1] vor afla ei cine este mincinosul plin de semeţie!",
  "Noi le vom trimite cămila pentru încercare.[1] Deci veghează‑i[2] şi fii cu răbdare[3]!",
  "Şi vesteşte‑le că apa[1] va fi împărţită între ei [şi cămilă]! Fiecare va bea când va veni rândul său.",
  "Însă ei l‑au chemat pe tovarăşul lor şi el a luat [sabia sa] şi a ologit‑o[1].",
  "Şi cum a fost chinul Meu şi prevenirile Mele?!",
  "Am trimis asupra lor un singur strigăt şi ei au devenit asemenea surcelelor uscate ale păstorului de la ţarcul de vite[1].",
  "Noi am făcut Coranul uşor, pentru îndemnare, dar oare este cineva care să ia aminte?",
  "A luat şi neamul lui Lot drept minciună prevenirile.",
  "Noi am trimis asupra lor vijelie cu pietre şi nu am izbăvit decât familia lui Lot, înainte de revărsatul zorilor,",
  "Ca îndurare din partea Noastră. Astfel îl răsplătim Noi pe cel care aduce mulţumire[1];",
  "El[1] i‑a prevenit despre pedeapsa Noastră dar ei s‑au îndoit de prevenirile lui.",
  "Ei l‑au ademenit în privinţa oaspeţilor[1] săi, însă Noi le‑am luat vederea lor. „Gustaţi chinul Meu şi prevenirile Mele!”.",
  "Şi dimineaţa devreme i‑a lovit pe ei o osândă îndelungă[1].",
  "„Deci gustaţi chinul Meu şi prevenirile Mele!”",
  "Noi am făcut Coranul uşor, pentru îndemnare, dar oare este cineva care să ia aminte?",
  "Şi s‑au dus prevenitorii[1] şi la clanul lui Faraon,",
  "Însă ei au socotit mincinoase toate minunile Noastre şi i‑am apucat Noi cu pedeapsa Celui Tare, Atotputernic [‘Aziz, Muqtader].",
  "Oare necredincioşii voştri[1] sunt mai buni decât aceştia[2] sau se află în scripturi mântuire pentru voi?",
  "Sau zic ei: „Noi suntem o mulţime biruitoare!”",
  "Dar mulţimea lor va fi înfrântă şi ei vor întoarce spatele [fugind].[1]",
  "Ba Ceasul este timpul promis lor[1], iar Ceasul va fi mai groaznic şi mai amar.",
  "Nelegiuiţii se află în rătăcire şi în sminteală!",
  "În Ziua aceea vor fi târâţi în Foc cu feţele lor în jos [şi li se va zice]: „Gustaţi voi atingerea[1] Iadului!”",
  "Şi Noi am creat toate lucrurile bine întocmite",
  "Şi nu este porunca Noastră[1] decât un singur [cuvânt care se va împlini] într‑o singură clipită.",
  "Noi am nimicit cetele [asemănătoare cu] voi[1], dar oare este cine să ia aminte?",
  "Şi tot ceea ce au făcut se află [înscris] în cărţi,",
  "Orice [faptă] – mică sau mare – este înscrisă.",
  "Cei care se tem[1] vor fi în grădini şi [printre] pâraie,",
  "Într‑un loc al adevărului[1], lângă un Stăpânitor Atotputernic.",
  "Cel Milostiv [Ar‑Rahman]",
  "L‑a învăţat [pe om] Coranul.",
  "El l‑a creat pe om",
  "Şi l‑a învăţat pe el vorbirea limpede.",
  "Soarele şi Luna urmează o rânduială,",
  "Iar ierburile şi arborii se prosternează.[1]",
  "Şi cerul El l‑a înălţat şi El a stabilit balanţa[1],",
  "Pentru ca voi să nu fiţi nedrepţi la cumpănire.",
  "Daţi greutatea după dreptate şi nu scădeţi la balanţă!",
  "Iar pământul l‑a făcut întins pentru vietăţi[1],",
  "Pe el sunt fructe şi palmieri cu ciorchini înveliţi",
  "Şi grânele cu paie şi ierburile mirositoare.",
  "Aşadar, pe care dintre binefacerile Domnului vostru le tăgăduiţi?",
  "El l‑a creat pe om din lut[1], asemenea oalelor.",
  "Şi l‑a creat pe djinn din foc curat, fără fum.",
  "Aşadar, pe care dintre binefacerile Domnului vostru le tăgăduiţi?",
  "Stăpânul celor două răsărituri[1] şi Stăpânul celor două apusuri.",
  "Aşadar, pe care dintre binefacerile Domnului vostru le tăgăduiţi?",
  "El a slobozit cele două mări[1] ca să se întâlnească,",
  "Dar între ele este o stavilă pe care ele nu o pot trece.",
  "Aşadar, pe care dintre binefacerile Domnului vostru le tăgăduiţi?",
  "Din ele ies mărgăritare şi mărgean.",
  "Aşadar, pe care dintre binefacerile Domnului vostru le tăgăduiţi?",
  "Ale Lui sunt corăbiile care se înalţă pe mare ca munţii.",
  "Aşadar, pe care dintre binefacerile Domnului vostru le tăgăduiţi?",
  "Toţi cei care sunt pe pământ vor pieri[1],",
  "Va rămâne veşnic [numai] faţa[1] Domnului tău, Cel plin de Slavă şi de Cinste[2].",
  "Aşadar, pe care dintre binefacerile Domnului vostru le tăgăduiţi?",
  "Îl imploră[1] cei care sunt în ceruri şi pe pământ şi în fiecare zi El împlineşte ceva.",
  "Aşadar, pe care dintre binefacerile Domnului vostru le tăgăduiţi?",
  "În curând ne vom ocupa şi de judecata voastră, o, voi două poveri!",
  "Aşadar, pe care dintre binefacerile Domnului vostru le tăgăduiţi?",
  "O, neam al djinnilor şi al oamenilor! Dacă voi puteţi trece dincolo de hotarele cerurilor şi ale pământului, treceţi! Dar voi nu veţi putea trece decât cu ajutorul unei puteri![1]",
  "Aşadar, pe care dintre binefacerile Domnului vostru le tăgăduiţi?",
  "Se vor trimite asupra voastră flăcări de foc şi aramă[1] şi nu veţi fi voi ajutaţi.",
  "Aşadar, pe care dintre binefacerile Domnului vostru le tăgăduiţi?",
  "Şi când se va despica cerul[1] şi va deveni roşu‑aprins ca pielea roşie!",
  "Aşadar, pe care dintre binefacerile Domnului vostru le tăgăduiţi?",
  "Şi în Ziua aceea nu vor fi întrebaţi despre păcatele lor[1] nici oameni şi nici djinni.",
  "Aşadar, pe care dintre binefacerile Domnului vostru le tăgăduiţi?",
  "Nelegiuiţii vor fi cunoscuţi după semnele lor[1] şi vor fi ei apucaţi de smocurile de păr şi de picioare.",
  "Aşadar, pe care dintre binefacerile Domnului vostru le tăgăduiţi?",
  "Acesta este Iadul pe care‑l socoteau păcătoşii minciună;",
  "Ei se vor plimba într‑un du‑te‑vino între el şi între o apă clocotită.",
  "Aşadar, pe care dintre binefacerile Domnului vostru le tăgăduiţi?",
  "Acela care s‑a temut de înfăţişarea dinaintea Domnului său[1] va avea parte de două grădini, –",
  "Aşadar, pe care dintre binefacerile Domnului vostru le tăgăduiţi?",
  "Amândouă [grădinile][1] cu ramuri stufoase.",
  "Aşadar, pe care dintre binefacerile Domnului vostru le tăgăduiţi?",
  "În ele se află două izvoare care curg.",
  "Aşadar, pe care dintre binefacerile Domnului vostru le tăgăduiţi?",
  "În ele sunt din toate rodurile câte două soiuri.",
  "Aşadar, pe care dintre binefacerile Domnului vostru le tăgăduiţi?",
  "[Ei vor sta] întinşi pe aşternuturi căptuşite cu brocart, iar rodurile celor două grădini vor fi aproape.",
  "Aşadar, pe care dintre binefacerile Domnului vostru le tăgăduiţi?",
  "În ele sunt [hurii] neprihănite, pe care nu le‑au atins înainte de ei nici oameni, nici djinni.",
  "Aşadar, pe care dintre binefacerile Domnului vostru le tăgăduiţi?",
  "Ca şi când ar fi rubine[1] şi mărgean.",
  "Aşadar, pe care dintre binefacerile Domnului vostru le tăgăduiţi?",
  "Oare să fie răsplata binelui alta decât tot binele?",
  "Aşadar, pe care dintre binefacerile Domnului vostru le tăgăduiţi?",
  "Şi afară de cele două mai sunt alte două grădini.",
  "Aşadar, pe care dintre binefacerile Domnului vostru le tăgăduiţi?",
  "Şi ele sunt [de culoare] verde‑închis.",
  "Aşadar, pe care dintre binefacerile Domnului vostru le tăgăduiţi?",
  "În ele se află două izvoare ce ţâşnesc.",
  "Aşadar, pe care dintre binefacerile Domnului vostru le tăgăduiţi?",
  "În ele se află fructe, palmieri şi rodii",
  "Aşadar, pe care dintre binefacerile Domnului vostru le tăgăduiţi?",
  "În ele se află fecioare virtuoase şi frumoase[1].",
  "Aşadar, pe care dintre binefacerile Domnului vostru le tăgăduiţi?",
  "Hurii retrase în corturi[1].",
  "Aşadar, pe care dintre binefacerile Domnului vostru le tăgăduiţi?",
  "Pe care înainte de ei nu le‑au atins nici oameni, nici djinni.",
  "Aşadar, pe care dintre binefacerile Domnului vostru le tăgăduiţi?",
  "[Ei] vor sta întinşi pe perne verzi şi pe covoare pline şi frumoase.",
  "Aşadar, pe care dintre binefacerile Domnului vostru le tăgăduiţi?",
  "Binecuvântat fie numele Domnului tău Cel Plin de Slavă şi de Cinste [Dhu al‑jalal wa‑l‑’ikram]!",
  "Când „cea care trebuie să se întâmple” se va întâmpla,",
  "Nimeni nu va mai socoti venirea ei minciună.",
  "Ea va coborî şi va înălţa[1].",
  "În această Zi pământul va fi zguduit şi clătinat",
  "Şi munţii vor fi sfărâmaţi în fărâme",
  "Şi se vor preface în pulbere risipită.",
  "Atunci veţi fi voi de trei feluri:",
  "Oamenii mâinii drepte – şi ce sunt oamenii mâinii drepte?[1] –,",
  "Oamenii mâinii stângi – şi ce sunt oamenii mâinii stângi?[1] –,",
  "Şi cei ce s‑au aflat în frunte se vor afla înainte.[1]",
  "Aceştia sunt cei mai apropiaţi[1],",
  "În Grădinile plăcerilor;",
  "O ceată dintre primii[1]",
  "Şi puţini dintre ceilalţi[1],",
  "[Ei se vor afla] pe paturi împletite,",
  "Întinşi pe ele faţă în faţă.",
  "Şi se vor plimba printre ei[1] feciori veşnic t ineri[2],",
  "Cu potire, cu ulcioare şi cu un pahar de la un izvor[1],",
  "Nu vor avea dureri de cap de la ele şi nici nu vor fi ameţiţi[1].",
  "Şi vor găsi fructe dintre cele pe care şi le aleg",
  "Şi carne de pasăre pe care o poftesc",
  "Şi hurii cu ochii mari,",
  "Asemenea mărgăritarelor ascunse,[1]",
  "Drept răsplată pentru ceea ce au împlinit[1]",
  "Şi nu vor auzi în ele nici vorbe deşarte, nici învinuiri de păcat,",
  "Ci numai cuvântul „Pace! Pace!”[1]",
  "Şi oamenii mâinii drepte – ce sunt oamenii mâinii drepte?",
  "[Ei se vor afla printre] jujubierii fără spini",
  "Şi bananierii cu ciorchini rânduiţi[1]",
  "Sub umbră întinsă[1]",
  "Şi lângă apa care curge[1]",
  "Şi roduri multe,",
  "Fără întrerupere şi fără oprelişte,",
  "Şi paturi ridicate.",
  "Noi le‑am creat pe ele[1] desăvârşite",
  "Şi le‑am făcut pe ele neprihănite,",
  "Mlădioase şi toate de o vârstă,",
  "Pentru oamenii mâinii drepte:",
  "O ceată numeroasă dintre primii[1]",
  "Şi o ceată numeroasă dintre ultimii[1].",
  "Iar oamenii mâinii stângi – ce sunt oamenii mâinii stângi?",
  "[Ei se vor afla în mijlocul] vântului arzător şi apei clocotite,",
  "La o umbră de fum negru,",
  "Nici răcoros, nici plăcut.",
  "Ei au fost înainte de aceasta în îndestulare[1].",
  "Şi au stăruit în păcatul cel mare[1],",
  "Zicând: „Oare după ce am murit şi ne‑am făcut ţărână şi oseminte, vom mai putea fi noi readuşi la viaţă?",
  "Şi la fel şi strămoşii noştri?[1]”",
  "Spune: „Atât cei dintâi, cât şi cei de pe urmă",
  "Vor fi adunaţi la termenul unei Zile cunoscute[1]!”",
  "Apoi, voi cei care sunteţi rătăciţi şi tăgăduiţi",
  "Veţi mânca dintr‑un pom de zaqqum[1]",
  "Şi vă veţi umple burţile din el[1]",
  "Şi veţi bea, pe deasupra, apă clocotită;",
  "Veţi bea aşa cum beau cămilele însetate.",
  "Acesta este ospăţul lor[1] în Ziua Judecăţii.",
  "Noi v‑am creat pe voi. De ce nu voiţi să credeţi?[1]",
  "Aţi văzut voi ce aruncaţi drept sămânţă[1]?",
  "Îl plăsmuiţi voi sau Noi îl plăsmuim[1]?",
  "Noi am hotărât pentru voi moartea şi Noi nu suntem împiedicaţi[1]",
  "Să vă înlocuim cu semenii voştri[1] şi să vă mai refacem [în Ziua de Apoi] într‑un chip pe care voi nu‑l ştiţi[2].",
  "Voi aţi cunoscut prima creare[1]. De ce nu vreţi voi să luaţi aminte?",
  "Oare vedeţi voi ce semănaţi?",
  "Dar oare voi faceţi să crească [ceea ce semănaţi] sau Noi facem să crească?",
  "Dacă am voi Noi, am face aceasta resturi[1], iar voi aţi rămâne mirându‑vă;",
  "„Noi suntem plini de datorii,",
  "Ba noi suntem lipsiţi [de cele de trebuinţă]!”",
  "Vedeţi voi apa pe care o beţi[1]?",
  "Voi aţi făcut‑o să coboare din nouri sau Noi suntem Cel care o facem să coboare?",
  "Dacă am voi, am face Noi să fie ea sărată[1]. De ce, dar, nu sunteţi voi mulţumitori?",
  "Vedeţi voi focul pe care‑l aprindeţi [prin frecare]?",
  "Voi aţi făcut să crească pomul lui[1] sau Noi l‑am făcut să crească?",
  "Noi l‑am făcut, ca o pomenire şi ca un lucru folositor pentru cei care poposesc în deşert.",
  "Deci laudă numele Domnului tău Cel Măreţ!",
  "Şi nu! Eu jur pe locurile stelelor [de pe bolta cerească]! –",
  "Şi acesta este un jurământ mare, dacă voiţi să ştiţi!–",
  "Că acesta este un Coran nobil,",
  "Într‑o Carte bine păstrată[1],",
  "Pe care numai cei curăţiţi o ating.",
  "[Acesta este] o revelaţie de la Stăpânul lumilor.",
  "Oare acest Mesaj[1] voi îl socotiţi minciună?",
  "Şi faceţi voi din înzestrarea voastră [un lucru] pe care‑l tăgăduiţi?[1]",
  "Şi cum va fi când [sufletul] va ajunge la gât?[1]",
  "Şi voi veţi privi în vremea aceea,",
  "Fiind Noi mai aproape de el decât voi, însă nu Ne veţi zări.",
  "De ce, dacă voi credeţi că nu aveţi de dat socoteală,",
  "Nu‑l duceţi înapoi, dacă voi sunteţi întru adevăr?",
  "Dacă [acesta] este dintre cei apropiaţi [de Allah],[1]",
  "Atunci el va avea odihnă, îndurare şi Grădini cu plăceri[1].",
  "Dacă el este dintre oamenii mâinii drepte,",
  "Atunci [el va fi primit cu cuvintele] „Pace ţie care eşti dintre oamenii mâinii drepte!”[1]",
  "Însă dacă el va fi dintre cei care tăgăduiesc şi sunt în rătăcire,",
  "Atunci va avea el sălaş în apa clocotită",
  "Şi în focul Iadului.",
  "Acesta[1] este adevărul adevărat.",
  "Deci laudă numele Domnului tău Cel Măreţ!",
  "Tot ceea ce se află în ceruri şi pre pământ Îi aduce laudă lui Allah, căci El este Puternic [şi] Înţelept [Al‑’Aziz, Al‑Hakim].",
  "A Lui este împărăţia cerurilor şi a pământului. El dă viaţă şi dă moartea şi El este cu putere peste toate.",
  "El este Întâiul şi Cel de pe urmă, Cel de deasupra tuturor şi Cel ascuns şi El este a toate ştiutor [Al‑Awwal, Al‑Aakher, Az‑Zaher, Al‑Baten].",
  "El este Cel care a creat cerurile şi pământul în şase zile şi pe urmă s‑a aşezat pe Tron. El ştie ce intră în pământ[1] şi ce iese din el[2], ce coboară din cer[3] şi ce se înalţă la el[4]; El este cu voi, oriunde v‑aţi afla. Şi Allah vede bine ceea ce faceţi.",
  "A Lui este împărăţia cerurilor şi a pământului şi la Allah se întorc [toate] lucrurile[1].",
  "El face ca noaptea să intre în zi şi ca ziua să intre în noapte şi El este Ştiutorul celor dinlăuntrul piepturilor[1].",
  "Credeţi în Allah şi în Trimisul Său şi faceţi milostenie din cele asupra cărora El v‑a făcut urmaşi, căci aceia dintre voi care cred şi care fac milostenie vor avea parte de răsplată mare!",
  "Şi ce aveţi voi că nu credeţi în Allah, în vreme ce Trimisul vă cheamă să credeţi în Domnul vostru? Iar El[1] a făcut legământ cu voi. Dacă voi vreţi să credeţi, [credeţi acum]!",
  "El este Cel care pogoară asupra robului Său semne limpezi, pentru ca să vă scoată pe voi din întunecimi la lumină[1]. Şi Allah este Iertător, Îndurător [Ra’uf, Rahim] cu voi.",
  "Şi ce aveţi voi că nu dăruiţi pe calea lui Allah, în vreme ce a Lui este moştenirea cerurilor şi a pământului? Nu este deopotrivă cel care dăruieşte dintre voi şi care luptă înainte de cucerire[1], căci aceştia vor avea o treaptă mai înaltă decât aceia care au dăruit şi au luptat după aceea. Dar tuturor le făgăduieşte Allah cea mai bună [răsplată][2]; şi Allah este bine ştiutor a ceea ce faceţi.",
  "Acela care Îi va da lui Allah un împrumut frumos[1], El i‑l va da înapoi înmulţit şi va avea parte de răsplată generoasă.",
  "Într‑o zi îi vei vedea pe dreptcredincioşi şi pe dreptcredincioase cu lumina alergând în faţa lor şi în dreapta lor. [Şi li se va zice lor][1]: „Iată astăzi vestea voastră cea bună: Grădini pe sub care curg pâraie şi în care veţi sălăşlui voi veşnic! Aceasta este izbânda cea mare!”",
  "Şi în Ziua aceea, făţarnicii şi făţarnicele le vor zice dreptcredincioşilor: „Aşteptaţi ca să luăm şi noi din lumina voastră!” Dar [li] se va zice: „Întoarceţi‑vă înapoi şi căutaţi lumină!” Şi se va ridica între ei un zid, cu o poartă[1]. Înlăuntrul ei se va afla îndurarea[2], iar în afara ei, împrejur, se va afla chinul[3].",
  "Şi vor striga către ei[1]: „Oare nu am fost împreună cu voi?” Vor zice: „Ba da! Însă voi v‑aţi lăsat ispitiţi şi aţi stat la pândă şi aţi stat la îndoială şi v‑au amăgit nădejdile[2], până ce a venit porunca lui Allah[3]. Şi amăgitorul[4] v‑a înşelat pe voi cu privire la Allah.",
  "Şi astăzi nu se mai primeşte răscumpărare nici de la voi, nici de la aceia care au tăgăduit. Sălaşul vostru va fi Focul. El va fi locul ce vi se cuvine vouă. Şi ce rea soartă [este aceasta]!”",
  "Oare nu a sosit vremea pentru aceia care cred, ca inimile lor să fie smerite la pomenirea lui Allah şi înaintea Adevărului[1] care a fost trimis şi ca ei să nu fie ca aceia cărora li s‑a dăruit Cartea mai înainte[2] şi li s‑a lăsat lor timp îndelung, însă inimile lor au rămas împietrite şi mulţi dintre ei sunt nelegiuiţi?",
  "Să ştiţi că Allah dă viaţă pământului, după moartea lui! Noi v‑am făcut vouă semnele limpezi, pentru ca voi să pricepeţi.",
  "Aceia care au făcut milostenie şi acelea care au făcut milostenie[1] I‑au dat lui Allah un împrumut minunat, care li se va întoarce lor înmulţit, şi vor avea ei parte de răsplată generoasă[2].",
  "Aceia care au crezut în Allah şi în trimişii Săi – aceia sunt cei iubitori de adevăr – şi martirii vor avea la Domnul lor răsplata şi lumina lor, iar aceia care nu au crezut şi au socotit semnele Noastre mincinoase, aceia vor fi oaspeţii Iadului.",
  "Să ştiţi că viaţa aceasta este doar o joacă, o glumă, o podoabă[1], goană după laudă între voi şi după înmulţirea averilor şi a copiilor. [Aceasta] este asemenea unei ploi, a cărei vegetaţie îi încântă pe lucrătorii pământului, dar apoi ea se veştejeşte şi o vezi îngălbenită şi apoi se preschimbă în nişte fărâme. Iar în Viaţa de Apoi se află chin aspru[2] şi iertare de la Allah şi mulţumire[3]. Şi nu este această viaţă decât o plăcere înşelătoare.",
  "Grăbiţi‑vă, întrecându‑vă, către iertarea Domnului vostru şi către o Grădină într‑atât de largă, precum lărgimea cerului şi a pământului, care a fost pregătită pentru aceia care au crezut în Allah şi trimişii Săi! Aceasta[1] este mare mila lui Allah, pe care El o dăruieşte cui voieşte, căci Allah este Dătător de mare îndurare.",
  "Nici o nenorocire nu se îndreaptă pe pământ şi nici în sufletele voastre fără ca ea să nu se afle într‑o carte[1], înainte ca Noi să o pricinuim. Acesta este un lucru uşor pentru Allah,",
  "Pentru ca voi să nu fiţi trişti pentru ceea ce aţi pierdut şi nici să nu vă prea bucuraţi pentru ceea ce El vă dăruieşte. Şi Allah nu‑l iubeşte pe cel trufaş şi lăudăros,",
  "Pe aceia care sunt zgârciţi şi le poruncesc oamenilor să fie zgârciţi. Cât despre acela care întoarce spatele[1], Allah este Cel suficient pentru Sine [şi] El este Cel Vrednic de Laudă [Al‑Ghaniyy, Al‑Hamid].",
  "Noi i‑am trimis pe trimişii Noştri cu semnele cele limpezi, am făcut să pogoare cu ei Scriptura şi Balanţa, pentru ca oamenii să fie cu dreptate, şi am făcut să pogoare fierul, în care se află putere mare şi foloase pentru oameni şi pentru ca Allah să ştie cine Îl ajută pe El şi pe trimişii Săi fără ca ei să fie văzuţi! Allah este Tare [şi] Puternic [Qawiyy, ‘Aziz].",
  "Noi i‑am trimis pe Noe şi pe Avraam şi le‑am dăruit urmaşilor lor profeţia şi Scriptura. Şi printre ei[1] au fost unii bine călăuziţi, însă mulţi dintre ei au fost ieşiţi din drum.",
  "Apoi, Noi i‑am făcut să meargă pe urmele lor pe trimişii Noştri şi l‑am făcut să urmeze pe Isus fiul Mariei, şi i‑am dăruit lui Evanghelia, iar în inimile celor care l‑au urmat am pus milă şi îndurare. Însă monahismul l‑au născocit ei singuri – nu l‑am prescris Noi pentru ei – căutând mulţumirea lui Dumnezeu! Dar ei nu au păzit aceasta aşa cum s‑ar fi cuvenit să o păzească. Noi le‑am dăruit acelora dintre ei care au crezut răsplata lor, însă mulţi dintre ei au fost nelegiuiţi.",
  "O, voi cei care credeţi[1]! Fiţi cu frică de Allah şi credeţi în Trimisul Său [Muhammed] astfel El vă va dărui două părţi[2] din îndurarea Sa, vă va face o lumină după care să mergeţi şi vă va ierta pe voi, căci Allah este Iertător, Îndurător [Ghafur, Rahim]!",
  "Aceasta pentru ca oamenii Cărţii[1] să ştie că ei nu vor avea nici o putere asupra harului lui Allah[2] şi că harul se află în mâna lui Allah şi El îl dăruieşte cui voieşte El, căci Allah este Dătătorul harului cel mare.",
  "Allah a auzit vorbele aceleia care discută cu tine în privinţa bărbatului ei[1] şi se plânge lui Allah. Şi Allah aude discuţia voastră, căci Allah este Cel care Aude Totul [şi] Vede Totul [Sami’, Basir].[2]",
  "Aceia dintre voi care se despart de muierile lor zicând că ele sunt pentru ei ca şi spatele mamelor lor [să ştie că], ele nu sunt mamele lor! Mamele lor nu sunt decât acelea care i‑au adus pe lume. Ei grăiesc vorbe urâte şi mincinoase. Dar cu toate acestea Allah este Îndurător, Iertător [‘Afuww, Ghafur].",
  "Aceia care se despart de muierile lor cu aceste vorbe, iar apoi vor să revină asupra celor pe care le‑au spus, [trebuie] să slobozească un rob înainte de a se mai atinge unul de altul. La aceasta sunteţi voi îndemnaţi, iar Allah este bine ştiutor a ceea ce faceţi.",
  "Acela care nu află [un rob][1] trebuie să postească două luni, una după alta, înainte de a se atinge. Însă acela care nu poate [să o facă], trebuie să dea hrană la şaizeci de sărmani. Aceasta pentru ca să credeţi în Allah şi în Trimisul Său. Acestea sunt orânduielile impuse de Allah, iar cei care le tăgăduiesc vor avea parte de pedeapsă dureroasă.",
  "Aceia care se împotrivesc lui Allah şi Trimisului Său vor fi doborâţi aşa cum au fost doborâţi şi cei de dinainte de ei[1]. Noi am pogorât semne limpezi, iar necredincioşii[2] vor avea parte de osândă umilitoare,",
  "În Ziua când Allah îi va readuce pe ei toţi la viaţă şi le va vesti lor ceea ce au făcut. Allah le‑a ţinut lor socoteală, în vreme ce ei au uitat‑o, căci Allah este la toate Martor.",
  "Oare tu nu vezi că Allah ştie tot ceea ce se află în ceruri şi ceea ce se află pre pământ? Nu există discuţie în taină între trei fără ca El să fie al patrulea, nici între cinci fără ca El să fie al şaselea, nici mai puţini de atât şi nici mai mulţi fără ca El să fie împreună cu ei, oriunde s‑ar afla. Apoi le vesteşte ceea ce au făcut, în Ziua Învierii, căci Allah este a toate ştiutor.",
  "Oare tu nu‑i vezi pe aceia cărora le‑a fost oprit să vorbească în taină[1] cum se întorc la ceea ce le‑a fost oprit şi se sfătuiesc în şoaptă, cu păcat, duşmănie şi nesupunere faţă de Trimis? Iar dacă vin la tine, te salută [cu vorbe] cu care nu te salută Allah şi zic în sinea lor[2]: „De ce ne chinuieşte Allah pentru ceea ce spunem?” Gheena va fi de ajuns pentru ei şi vor arde în ea! Şi ce loc rău [este acesta]!",
  "O, voi cei care credeţi! Dacă vorbiţi în taină, nu vă sfătuiţi cu păcat, duşmănie şi nesupunere faţă de Trimis, ci sfătuiţi‑vă cu bunătate şi cu evlavie[1]! Şi fiţi cu frică de Allah, la care veţi fi adunaţi!",
  "Vorba în taină este de la Şeitan[1], pentru ca cei care au crezut să se întristeze, însă el nu le poate pricinui nici o pagubă fără de voia lui Allah. Şi în Allah să se încreadă dreptcredincioşii!",
  "O, voi cei care credeţi! Când vi se spune vouă: „Faceţi loc în adunări!”, atunci faceţi voi loc[1] şi vă va face şi Allah vouă loc [în Paradis]! Iar când se spune „Ridicaţi‑vă!”, atunci ridicaţi‑vă voi şi Allah îi va ridica cu [câteva] trepte pe aceia care cred dintre voi şi pe aceia cărora li s‑a dat ştiinţa, căci Allah este bine ştiutor a ceea ce faceţi!",
  "O, voi cei care credeţi! Dacă voiţi să staţi de vorbă în taină cu Trimisul, înainte de vorba voastră faceţi o milostenie, căci aceasta este mai bine pentru voi şi mai curat! Dar dacă nu găsiţi [nimic], Allah este Iertător, Îndurător [Ghafur, Rahim].",
  "Oare vă temeţi[1] să daţi milostenie înainte de vorba voastră? Fiindcă nu aţi dat şi pentru că Allah v‑a iertat, împliniţi voi Rugăciunea [As‑Salat], plătiţi Dania [Az‑Zakat] şi fiţi cu supunere faţă de Allah şi de Trimisul Său, căci Allah este bine ştiutor a ceea ce faceţi!",
  "Oare nu i‑ai văzut pe aceia care şi‑au luat ca ajutor[1] un neam pe care Allah este mâniat? Ei nu sunt nici dintre voi, nici dintre ai lor[2] şi ei jură cu minciună şi ei ştiu [aceasta].[3]",
  "Allah le‑a pregătit lor chin aspru. Şi ce rău [lucru este] acesta pe care îl fac ei!",
  "Şi‑au luat jurămintele lor drept pavăză şi astfel ei au împiedicat de la calea lui Allah, dar vor avea ei parte de osândă umilitoare.",
  "Nu le vor fi de nici un folos averile lor şi copiii lor împotriva [pedepsei] lui Allah[1]. Aceştia vor fi oaspeţii Focului şi în el vor sălăşlui ei veşnic.",
  "Într‑o Zi, când Allah îi va învia pe toţi, vor jura ei faţă de El[1], aşa cum au jurat faţă de voi şi vor socoti că ei se sprijină pe ceva, însă ei sunt mincinoşi!",
  "Şeitan a pus stăpânire peste ei şi i‑a făcut pe ei să uite pomenirea lui Allah. Aceştia sunt ceata lui Şeitan[1] şi ceata lui Şeitan sunt cei pierduţi!",
  "Aceia care se împotrivesc lui Allah şi Trimisului Său, aceia sunt dintre cei mai umiliţi.",
  "Allah a scris[1]: „Eu voi birui negreşit; Eu şi trimişii Mei!” Allah este cu adevărat Tare [şi] Puternic [Qawiyy, ‘Aziz].",
  "Nu vei afla nici un neam [de oameni] care cred în Allah şi în Ziua de Apoi şi care să‑i ia ca prieteni pe cei ce se împotrivesc lui Allah şi Trimisului Său, chiar dacă ar fi părinţii lor, fiii lor, fraţii lor sau stirpea lor. În inimile acestora El a prescris[1] credinţa şi i‑a întărit pe ei cu duh de la Sine. Şi El îi va ajuta să intre în grădini pe sub care curg pâraie şi veşnic vor avea sălaş în ele. Allah este mulţumit de ei şi ei sunt mulţumiţi de El. Aceştia sunt ceata lui Allah, iar ceata lui Allah sunt aceia care vor izbândi[2].",
  "Cele din ceruri şi cele de pre pământ[1] Îi aduc laudă lui Allah, căci El este Cel Puternic [şi] Înţelept [Al‑’Aziz, Al‑Hakim].",
  "El este Cel care i‑a scos pe cei care nu au crezut dintre oamenii Cărţii[1] din căminele lor în prima pribegie.[2] Nu aţi crezut[3] că vor ieşi, iar ei şi‑au închipuit că cetăţile lor îi vor apăra de Allah. Însă Allah a venit la ei de acolo de unde ei nu se aşteptau şi a aruncat spaimă în inimile lor. Şi ei au dărâmat casele lor cu propriile mâini şi cu mâinile dreptcredincioşilor. Trageţi învăţăminte, voi cei care aveţi ochi!",
  "Şi dacă Allah n‑ar fi scris pentru ei pribegia, El i‑ar fi chinut pe ei în lumea aceasta, iar în Lumea de Apoi ar fi avut parte de chinul Focului.",
  "Aceasta[1] pentru că ei s‑au împotrivit lui Allah şi Trimisului Său. Iar acela care se împotriveşte lui Allah [să ştie că] Allah este aspru la pedeapsă.",
  "Câţi palmieri aţi tăiat sau i‑aţi lăsat în picioare pe rădăcinile lor, [aceasta a fost] cu voia lui Allah, pentru ca să‑i acopere de ruşine pe nelegiuiţi.[1]",
  "Voi nu aţi intrat în nici o luptă cu cai şi nici cu cămile pentru ceea ce Allah a dăruit ca pradă Trimisului Său de la ei. Însă Allah dă putere trimişilor Săi asupra celor cărora El voieşte şi Allah este cu putere peste toate.",
  "Ceea ce Allah a dăruit Trimisului Său ca pradă de la locuitorii cetăţilor, aceasta aparţine lui Allah şi Trimisului, rudelor, orfanilor, sărmanilor şi călătorului de pe drum, pentru ca să nu se schimbe doar între cei bogaţi dintre voi. Ceea ce vă dăruieşte Trimisul primiţi, iar cele de la care vă opreşte, de la acelea opriţi‑vă şi fiţi cu frică de Allah, căci Allah este aspru la pedeapsă!",
  "[Şi din acestea se cuvine] şi muhajiriţilor săraci[1] care au fost alungaţi din căminele lor şi de la averile lor, căutând îndurare şi mulţumire de la Allah şi făcând să triumfe cauza lui Allah şi a Trimisului Său. Aceştia sunt cei iubitori de Adevăr.",
  "Cât despre aceia care, înainte de ei, s‑au statornicit în Casă[1] şi în credinţă şi i‑au iubit pe aceia care s‑au dus în pribegie la ei, nu au avut în piepturile lor nici o supărare pentru ceea ce li s‑a dat lor[2], ci i‑au preferat pe ei lor înşişi, chiar dacă ei erau în nevoie. Iar aceia care se feresc de zgârcenia propriilor suflete, aceia sunt cei care izbândesc.",
  "Şi acelora care au venit după ei[1] şi au zis: „Doamne, iartă‑ne nouă şi fraţilor noştri care ne‑au luat‑o înainte întru credinţă şi nu ne lăsa în sufletele noastre nici un fel de pizmă faţă de aceia care au crezut! Doamne, Tu eşti Iertător, Îndurător [Ra’uf, Rahim]!”",
  "Oare nu i‑ai văzut pe cei făţarnici[1], spunându‑le fraţilor lor, care nu au crezut, dintre oamenii Cărţii[2]: „Dacă veţi fi alungaţi[3], vom ieşi împreună cu voi şi nu ne vom supune nimănui împotriva voastră, iar de se va purta luptă împotriva voastră, noi vă vom ajuta”? Şi Allah este Martor că ei sunt mincinoşi!",
  "Dar dacă ei sunt alungaţi, nu vor ieşi împreună cu ei, iar dacă se va purta luptă împotriva lor, nu le vor veni în ajutor. Şi dacă le‑ar veni în ajutor, ei vor întoarce spatele fugind, aşa încât ei nu vor primi nici un ajutor.",
  "Voi [stârniţi] în piepturile lor mai multă spaimă decât Allah. Aceasta pentru că ei sunt un neam [de oameni] care nu pricep.",
  "Ei nu vor lupta laolaltă împotriva voastră[1], ci numai din cetăţi întărite sau din spatele unor ziduri. Duşmănia dintre ei este mare. Îi socoteşti a fi uniţi, dar inimile lor sunt împărţite. Aceasta pentru că ei sunt un neam [de oameni] care nu au minte.",
  "[Ei sunt] asemenea acelora care puţin înaintea lor au gustat urmarea rea a purtării lor şi au avut parte de chin dureros[1].",
  "[Ei sunt] asemenea lui Şeitan, când îi zice omului: „Fii fără credinţă!”, iar după ce el rămâne necredincios, el zice: „Eu nu am nici o vină în privinţa ta! Eu mă tem de Allah, Stăpânul lumilor!”",
  "Şi sfârşitul amândurora[1] va fi în Focul în care vor rămâne veşnic, căci aceasta este răsplata nelegiuiţilor.",
  "O, voi cei care credeţi, fiţi cu frică de Allah! Şi fiecare suflet să bage de seamă ce trimite înainte pentru Ziua de mâine[1]! Şi fiţi cu frică de Allah, căci Allah este bine ştiutor a tot ceea ce faceţi voi!",
  "Nu fiţi ca aceia care L‑au uitat pe Allah[1] şi pe care El i‑a făcut de aceea să uite de ei înşişi! Aceştia sunt nelegiuiţii.",
  "Oaspeţii Focului nu sunt deopotrivă cu oaspeţii Raiului! Oaspeţii Raiului sunt cei care izbândesc.",
  "Dacă am fi trimis Noi acest Coran unui munte, l‑ai fi văzut tu umilindu‑se smerit şi despicându‑se de frica lui Allah. Şi aceste pilde le dăm Noi oamenilor pentru ca ei să cugete.",
  "El este Allah, afară de care nu este alt dumnezeu, Ştiutorul celor nevăzute şi al celor văzute. El este Cel Milostiv, Îndurător [Ar‑Rahman, Ar‑Rahim].",
  "El este Allah, afară de care nu este alt dumnezeu: Stăpânitorul [Al‑Malik], Cel Sfânt [Al‑Quddus], Făcătorul de pace [As‑Salam], Apărătorul Credinţei [Al‑Mu’min], Veghetorul [Al‑Muhaymin], Cel Tare [Al‑’Aziz], Atotputernicul [Al‑Jabbar], Cel Preaînalt [Al‑Mutakabbir]. Mărire lui Allah! El este mai presus de ceea ce voi Îi asociaţi.",
  "El este Allah: Făcătorul [Al‑Khaliq], Creatorul [Al‑Bari’], Dătătorul de chipuri [Al‑Musawwir]. Ale Lui sunt numele cele mai frumoase. Pe El Îl laudă cele din ceruri şi cele de pre pământ. El este Cel Puternic [şi] Înţelept [Al‑’Aziz, Al‑Hakim].",
  "O, voi cei care credeţi! Nu‑i luaţi ca aliaţi[1] pe duşmanul Meu şi pe duşmanul vostru, arătându‑le lor prietenie, în vreme ce ei au tăgăduit Adevărul ce a venit la voi[2]! Ei îl alungă pe Trimis, precum şi pe voi[3] pentru că voi credeţi în Allah, Stăpânul vostru. Dacă aţi ieşit[4] pe calea Mea şi căutând mulţumirea Mea, [atunci nu‑i luaţi pe ei aliaţi şi nu] vorbiţi cu ei întru ascuns[5], din cauza prieteniei, în vreme ce Eu ştiu atât ceea ce tăinuiţi, cât şi ceea ce mărturisiţi pe faţă. Acela dintre voi care face aceasta rătăceşte de la drumul cel drept.[6]",
  "Dacă ei vor pune stăpânire peste voi[1], vor fi ei duşmani[2] şi vor întinde mâinile şi limbile lor întru rău spre voi şi vor voi ei să fiţi tăgăduitori[3].",
  "Nu vă vor fi de folos nici rudele voastre, nici copiii voştri. În Ziua Învierii El va judeca între voi, iar Allah vede bine ceea ce faceţi.",
  "Aţi avut voi o pildă frumoasă în Avraam şi în aceia care au fost alături de el[1], atunci când ei au zis către neamul lor: „Noi ne lepădăm de voi şi de cele pe care voi le veneraţi în locul lui Allah. Ne lepădăm de voi. Duşmănia şi vrajba s‑au ivit între noi pentru totdeauna, până când voi veţi crede numai în Allah!”[2] Dar [nu vă ţineţi] de cuvântul lui Avraam[3] către tatăl său: „Mă voi ruga de iertare pentru tine cu toate că eu nu voi avea nici o putere pentru tine la Allah!” Doamne, în Tine ne încredem, şi la Tine ne întoarcem cu căinţă şi la Tine este întoarcerea [în Ziua de Apoi],",
  "Doamne, nu ne face pe noi încercare pentru cei care nu cred şi iartă‑ne nouă, Doamne, căci Tu eşti Cel Puternic [şi] Înţelept [Al‑’Aziz, Al -Hakim]!”[1]",
  "Voi aţi avut în ei o pildă frumoasă, pentru cel ce nădăjduieşte în Allah[1] şi în Ziua de Apoi. Dacă, însă, cineva întoarce spatele, [să se ştie că] Allah este Deajuns pentru Sine [şi este] Demn de Laudă [Al‑Ghaniyy, Al‑Hamid].",
  "Se poate ca Allah să aducă prietenie între voi şi între aceia pe care voi i‑aţi ţinut ca duşmani[1], căci Allah este Atotputernic şi Allah este Iertător, Îndurător [Qadir, Ghafur, Rahim].",
  "Allah nu vă opreşte să faceţi bine acelora care nu au luptat împotriva voastră, din pricina religiei, şi nu v‑au alungat din căminele voastre, [ba din contră] să fiţi foarte buni şi drepţi, căci Allah îi iubeşte pe cei drepţi.[1]",
  "Însă Allah vă opreşte să‑i luaţi ca aliaţi pe aceia care au luptat împotriva voastră, din pricina religiei, şi v‑au alungat din căminele voastre şi au ajutat la alungarea voastră. Iar aceia care şi‑i iau ca aliaţi sunt nelegiuiţi.",
  "O, voi cei care credeţi! Dacă vin la voi muieri credincioase în pribegie[1], încercaţi‑le pe ele! Allah ştie mai bine credinţa lor. Şi dacă aflaţi că ele sunt credincioase, nu le mai trimiteţi înapoi la necredincioşi[2]. Ele nu mai sunt îngăduite pentru ei şi nici ei nu mai sunt îngăduiţi pentru ele [ca soţi]. Daţi‑le lor înapoi[3] ceea ce au cheltuit [ca zestre] şi nu este nici un păcat pentru voi să vă căsătoriţi cu ele, dacă le daţi zestrea ce li se cuvine lor. Şi nu le ţineţi [ca soaţe] pe cele necredincioase! Cereţi înapoi ceea ce aţi cheltuit şi să ceară şi ei înapoi ceea ce au cheltuit! Aceasta este hotărârea cu care Allah judecă între voi, iar Allah este Atoateştiutor [şi] Înţelept [‘Alim, Hakim].",
  "Dacă vreunele din soaţele voastre fug de la voi la necredincioşi[1] şi voi îi pedepsiţi[2], atunci daţi‑le acelora ale căror soaţe au fugit[3] atât cât au cheltuit ei[4]! Şi fiţi cu frică de Allah, în care voi credeţi!",
  "O, Profetule! Dacă vin la tine muieri credincioase şi îţi fac jurământ de credinţă, făgăduind că nu vor pune nimic în rând cu Allah, nu vor fura, nu vor curvi[1], nu‑i vor omorî pe copiii lor[2], nu vor săvârşi nici o ticăloşie cu mâinile lor şi cu picioarele lor[3], şi nu ţi se vor arăta cu nesupunere faţă de ceea ce se cuvine, atunci primeşte jurământul lor de credinţă şi roagă‑L pe Allah de iertare pentru ele, căci Allah este Iertător, Îndurător [Ghafur, Rahim]!",
  "O, voi cei care credeţi! Nu vă aliaţi cu un neam [de oameni] pe care Allah este mâniat şi care deznădăjduiesc în privinţa Vieţii de Apoi, întocmai aşa cum deznădăjduiesc necredincioşii în privinţa celor aflaţi în morminte!",
  "Cele din ceruri şi cele de pre pământ Îi aduc laudă lui Allah, căci El este Cel Puternic [şi] Înţelept [Al‑’Aziz, Al‑Hakim].",
  "O, voi cei care credeţi! De ce spuneţi voi ceea ce nu faceţi?[1]",
  "Este [o pricină de] mare mânie pentru Allah să spuneţi ceea ce nu faceţi![1]",
  "Allah îi iubeşte pe aceia care luptă pe calea Sa într‑o linie [de luptă], de parcă ei ar fi o zidire întărită.",
  "[Adu‑ţi aminte] când Moise a zis către neamul său: „O, neam al meu, pentru ce mă necăjiţi, când ştiţi că eu sunt Trimisul lui Allah la voi?” Şi când ei s‑au abătut, Allah a făcut să se abată inimile lor[1], fiindcă Allah nu călăuzeşte neamul de nelegiuiţi.",
  "Şi [adu‑ţi aminte] când Isus, fiul Mariei, a zis: „O, fii ai lui Israel! Eu sunt trimisul lui Allah la voi, întărind Tora de dinainte de mine şi vestind un Trimis ce va veni după mine şi al cărui nume este Ahmad!”[1] Ş i c ând e l[2] le‑a adus semnele limpezi, ei au zis: „Aceasta este vrăjitorie învederată!”",
  "Şi cine este mai nelegiuit decât acela care născoceşte minciună despre Allah, atunci când este chemat la Islam? Iar Allah nu călăuzeşte neamul de nelegiuiţi.",
  "Ei voiesc să stingă lumina lui Allah cu gurile lor, însă Allah întregeşte lumina Sa, chiar dacă necredincioşii nu voiesc.",
  "El este Cel care l‑a trimis pe Trimisul Său[1] cu călăuzirea şi religia Adevărului, ca să o facă pe ea deasupra întregii religii, chiar dacă politeiştii nu voiesc.",
  "O, voi cei care credeţi! Să vă îndrum Eu către un negoţ care vă va mântui pe voi de un chin dureros?",
  "Credeţi voi în Allah şi în Trimisul Său şi luptaţi pe calea lui Allah, cu averile voastre şi cu sufletele voastre, căci acest lucru este mai bun pentru voi, dacă [voiţi să] ştiţi!",
  "[Şi] El vă va ierta păcatele voastre şi vă va lăsa să intraţi în Grădini pe sub care curg pâraie şi în locuinţe bune din grădinile Edenului[1]. Aceasta este marea izbândă!",
  "Şi [vă va da vouă şi] alte [lucruri] care vă sunt dragi: ajutor de la Allah şi o biruinţă apropiată[1]. Binevesteşte, aşadar dreptcredincioşilor!",
  "O, voi cei care credeţi! Fiţi ajutoare pe calea lui Allah, aşa cum a fost când a zis Isus, fiul Mariei, către apostoli: „Cine sunt ajutoarele mele în chemarea la Allah?” Şi i‑au răspuns apostolii: „Noi suntem ajutoarele lui Allah!” Atunci o parte dintre fiii lui Israel au crezut[1], în vreme ce o altă parte nu au crezut. Şi Noi le‑am dat ajutor acelora care au crezut, împotriva duşmanului lor[2], şi au devenit ei biruitori.[3]",
  "Cele din ceruri şi de pre pământ Îl preamăresc pe Allah – Stăpânul, Cel Sfânt, Atotputernicul [şi] Înţeleptul [Al‑Malik, Al‑Quddus, Al‑’Aziz, Al‑Hakim].",
  "El este Cel care le‑a trimis celor fără ştiinţă de carte[1] u n T rimis d intre e i[2], care să le recite versetele Sale, să‑i curăţească pe ei[3] şi să‑i înveţe Cartea şi Înţelepciunea[4], după ce ei au fost mai înainte într‑o rătăcire învederată,",
  "Ca şi altora care nu i‑au prins pe ei.[1] Şi El este Cel Puternic [şi] Înţelept [Al‑’Aziz, Al‑Hakim].",
  "Acesta este harul lui Allah şi El îl dăruieşte cui voieşte, iar Allah este Cel cu Mare Milă.",
  "Pilda acelora care au fost încărcaţi cu Tora[1] ş i apoi nu au purtat‑o[2] pe ea este ca pilda măgarului ce cară cărţi. Rea este pilda neamului [de oameni] care au socotit versetele lui Allah mincinoase, iar Allah nu călăuzeşte neamul de nelegiuiţi!",
  "Spune[1]: „O, voi cei care aţi primit iudaismul! Dacă voi pretindeţi că sunteţi dragi lui Allah, afară de ceilalţi oameni, atunci doriţi‑vă moartea, dacă voi sunteţi grăitori de adevăr!”",
  "Dar ei nu vor dori nicicând, pentru ceea ce au făcut mai înainte mâinile lor[1], însă Allah este bine ştiutor al nelegiuiţilor[2].",
  "Spune: „Moartea de care fugiţi vă va ajunge pe voi! Apoi veţi fi aduşi la Cel care le cunoaşte atât pe cele nevăzute, cât şi pe cele văzute şi care vă va vesti vouă ceea ce aţi săvârşit[1].",
  "O, voi cei care credeţi! Când se cheamă la Rugăciune [As‑Salat], în ziua de vineri, grăbiţi‑vă la pomenirea lui Allah[1] şi lăsaţi negoţul![2] Aceasta este mai bine pentru voi, dacă [voiţi să] ştiţi.",
  "Apoi, după ce Rugăciunea [As‑Salat] a fost împlinită, răspândiţi‑vă pe pământ şi căutaţi harul lui Allah şi pomeniţi‑L mult pe Allah, pentru ca voi să izbândiţi![1]",
  "Şi dacă văd ei un negoţ[1] sau o petrecere[2], atunci se împrăştie ei înspre ea[3] şi te lasă pe tine în picioare[4]. Spune: „Ceea ce se află la Allah este mai bun decât petrecerea şi decât negoţul, iar Allah este Cel mai bun Înzestrător!”[5]",
  "Când vin la tine, făţarnicii zic: „Mărturisim că tu eşti Trimisul lui Allah”. Însă Allah ştie că tu eşti Trimisul Său şi Allah mărturiseşte că făţarnicii sunt mincinoşi[1].",
  "Ei şi‑au luat jurămintele lor[1] drept pavăză[2] şi astfel împiedică de la calea lui Allah.[3] Cât de rău este ceea ce fac ei!",
  "Aceasta este pentru că ei au crezut, iar apoi s‑au lepădat de credinţă şi inimile lor au fost pecetluite, încât ei nu mai pricep.",
  "Dacă‑i vezi, îţi plac chipurile lor. Dacă vorbesc, asculţi vorba lor. Dar ei sunt ca nişte butuci rezemaţi[1] şi ei socotesc că orice strigăt este împotriva lor[2]. Ei sunt duşmanul! Deci fereşte‑te de ei! Blestemaţi să fie de Allah! Cum s‑au abătut ei!",
  "Şi dacă li se zice lor „Veniţi[1], căci Trimisul lui Allah se va ruga de iertare pentru voi!”, ei întorc capetele şi îi vezi cum se îndepărtează îngâmfaţi[2].",
  "E totuna pentru ei de te rogi de iertare pentru ei sau nu te rogi de iertare pentru ei; Allah nu le va ierta lor, căci Allah nu călăuzeşte neamul celor ieşiţi din drum.",
  "Ei sunt aceia care zic[1]: „Nu‑i îngrijiţi pe aceia care sunt lângă Trimisul lui Allah, până ce ei nu se vor risipi!” Însă ale lui Allah sunt comorile cerurilor şi ale pământului, dar făţarnicii nu pricep.",
  "Ei zic: „Când ne vom întoarce[1] la Medina, cel mai puternic[2] de acolo îl va alunga pe cel mai umil”.[3] Însă a lui Allah este puterea şi a Trimisului Său şi a dreptcredincioşilor, dar făţarnicii nu ştiu.[4]",
  "O, voi cei care credeţi! Să nu vă abată averile voastre şi copiii voştri de la pomenirea lui Allah! Cei care fac aceasta, aceia vor fi pierduţi!",
  "Şi dăruiţi din cele cu care v‑am înzestrat Noi, înainte ca moartea[1] să vină la unul dintre voi şi să zică el: „Doamne, mai dă‑mi un răgaz până la un termen apropiat, astfel încât să fac eu milostenie şi să fiu dintre cei evlavioşi!”,",
  "Însă Allah nu va mai da răgaz nici unui suflet, dacă a venit termenul său şi Allah este bine ştiutor a ceea ce faceţi[1].",
  "Cele din ceruri şi cele de pe pământ Îi aduc laudă lui Allah; a Lui este împărăţia şi a Lui este slava şi El este cu putere peste toate.",
  "El este Cel care v‑a creat. Şi printre voi se află unii care nu cred şi printre voi se află unii care cred, însă Allah vede bine ceea ce faceţi.",
  "[El] a creat cerurile şi pământul întru adevăr[1] şi v‑a dat vouă chipuri. Şi a făcut chipurile voastre frumoase. Şi la El este întoarcerea.",
  "[El] ştie ceea ce se află în ceruri şi ştie ceea ce se află pre pământ şi El ştie atât ceea ce voi ţineţi ascuns, cât şi ceea ce voi descoperiţi. Şi Allah este bine ştiutor al celor dinlăuntrul piepturilor[1].",
  "Oare nu v‑a venit vouă[1] veste despre cei care nu au crezut de mai înainte [de voi], care au gustat reaua urmare a faptei lor[2] şi care vor avea parte de chin dureros[3]?",
  "Aceasta, pentru că au venit la ei trimişii lor cu semne limpezi, iar ei au zis: „Oare să ne călăuzească pe noi oamenii?” Şi nu au crezut ei[1] şi au întors spatele, însă Allah s‑a lipsit de ei, căci Allah este Deajuns pentru Sine [şi este] Vrednic de Laudă [Ghaniyy, Hamid].",
  "Aceia care nu au crezut, au pretins că ei nu vor mai fi înviaţi[1]. Spune: „Ba da! Pe Domnul meu! Veţi fi voi înviaţi şi apoi vi se va vesti vouă ceea ce aţi făcut[2]! Şi acesta este un lucru uşor pentru Allah”.[3]",
  "Aşadar, fiţi cu credinţă în Allah, în Trimisul Său şi în Lumina[1] pe care am trimis‑o Noi! Iar Allah este bine ştiutor a ceea ce faceţi voi.",
  "Ziua în care vă va aduna El pentru Ziua Adunării, aceea este Ziua marii pierderi. Iar pe acela care crede în Allah şi împlineşte fapte bune, El îl va ierta pentru faptele sale rele şi‑l va lăsa să intre în Grădini pe sub care curg pâraie şi vor fi veşnic sălăşluitori în ele. Aceasta este marea izbândă.",
  "Iar aceia care nu cred şi socotesc semnele Noastre mincinoase, aceia vor fi oaspeţii Focului şi vor fi veşnic sălăşluitori în el. Şi ce rea soartă!",
  "Nici o nenorocire nu‑l loveşte pe om decât numai cu îngăduinţa lui Allah[1]. Iar aceluia care crede în Allah, El îi va călăuzi inima. Allah este Atoateştiutor.",
  "Fiţi cu supunere faţă de Allah şi fiţi cu supunere faţă de Trimis! Iar dacă voi întoarceţi spatele, [să ştiţi că] Trimisului Nostru îi revine doar transmiterea limpede[1].",
  "Allah! Nu există altă divinitate afară de El! Şi în Allah [trebuie] să se încreadă dreptcredincioşii!",
  "O, voi cei care credeţi! Voi aveţi printre soaţele voastre şi printre copiii voştri un vrăjmaş![1] Deci, fiţi cu grijă de ei! Însă dacă voi sunteţi îngăduitori şi treceţi peste [greşelile lor] şi îi iertaţi pe ei, să ştiţi că şi Allah este Iertător, Îndurător [Ghafur, Rahim].",
  "Averile voastre şi copiii voştri sunt numai o ispită şi la Allah se află o mare răsplată.",
  "Deci, fiţi cu frică de Allah atâta cât puteţi, ascultaţi, fiţi supuşi şi dăruiţi spre binele sufletelor voastre! Iar aceia ale căror suflete vor fi ferite de zgârcenie, aceia sunt cei care vor izbândi.",
  "Dacă Îi veţi face lui Allah un împrumut frumos[1], El vi‑l va da înapoi înmulţit şi vă va ierta pe voi[2], căci Allah este Mulţumitor [şi] Blând [Şakur, Halim].",
  "El este Ştiutorul celor nevăzute şi al celor văzute, Cel Puternic [şi] Înţelept [Al‑’Aziz, Al‑Hakim].",
  "O, Profetule! Dacă divorţaţi de muieri, atunci despărţiţi‑vă de ele după timpul de aşteptare prescris pentru ele şi socotiţi timpul şi fiţi cu frică de Allah – Stăpânul vostru! Nu le alungaţi din casele lor şi ele să nu iasă, doar dacă au săvârşit mare păcat[1] dovedit! Acestea sunt poruncile lui Allah, iar acela care calcă poruncile lui Allah este nedrept faţă de sine însuşi. Tu nu ştii, s‑ar putea ca Allah să facă să se întâmple după aceea un lucru...[2]",
  "Apoi când ele ajung la timpul prescris, atunci sau ţineţi‑le, după cuviinţă, sau despărţiţi‑vă de ele, după cuviinţă[1]! Şi luaţi ca martori doi oameni drepţi dintre voi şi faceţi mărturie faţă de Allah![2] Cu aceasta este îndemnat cel care crede în Allah şi în Ziua de Apoi! Iar aceluia care este cu frică de Allah, îi va da El o ieşire [bună]",
  "Şi‑l va înzestra pe el de unde el nici nu se aşteaptă. Iar aceluia care se încrede în Allah, El îi este de ajuns, căci Allah împlineşte lucrul Său şi Allah a stabilit un termen pentru fiecare lucru.",
  "Şi dacă aveţi îndoieli în privinţa perioadei de aşteptare pentru muierile care nu mai nădăjduiesc să aibă ciclu, aceasta este pentru ele de trei luni şi asemenea pentru cele ce nu au încă ciclu. Iar termenul pentru cele care sunt îngreunate este până ce ele zămislesc. Iar aceluia care este cu frică de Allah, aceluia îi face El lucrul său uşor.",
  "Aceasta[1] este porunca lui Allah, pe care El v‑o trimite vouă. Iar aceluia care este cu frică de Allah, El îi va şterge faptele rele şi îi va da lui mare răsplată.",
  "Lăsaţi‑le să locuiască acolo unde locuiţi voi, după mijloacele voastre[1], şi nu le faceţi nici o daună, ca să le faceţi să trăiască strâmtorate! Iar dacă ele sunt îngreunate, atunci îngrijiţi de ele până nasc şi dacă alăptează [copiii născuţi] de la voi, atunci daţi‑le lor simbria lor şi sfătuiţi‑vă între voi [în această privinţă], aşa după cum se cuvine! Iar dacă aflaţi voi greutăţi[2], atunci îl va alăpta pe el alta.",
  "Cel care este înstărit să cheltuiască după averea sa, iar cel a cărui înzestrare este măsurată să cheltuiască din ceea ce i‑a dat Allah. Allah nu sileşte pe nimeni decât după cum El i‑a dat. Şi Allah va face să vină după strâmtorare belşug.",
  "Şi câte cetăţi s‑au răzvrătit împotriva poruncii Domnului lor şi împotriva trimişilor Săi! Şi Noi le‑am cerut lor socoteală cu asprime şi le‑am chinuit pe ele cu chin greu.",
  "Şi au gustat ele urmarea purtării lor şi urmarea purtării lor a fost pierderea.",
  "Allah a pregătit pentru ei chin aspru[1]. Deci, fiţi cu frică de Allah, voi cei dăruiţi cu înţelegere şi care credeţi! Allah v‑a trimis vouă o Îndemnare[2]",
  "[Şi] un Trimis[1], care să vă recite vouă versetele lui Allah cele desluşite, ca să‑i scoată pe cei care cred şi împlinesc fapte bune din întunecimi la lumină[2]. Şi pe acela care crede în Allah şi împlineşte fapte bune El îl va face să intre în Grădini pe sub care curg pâraie şi veşnic vor fi ei sălăşluitori în ele. Şi ce înzestrare frumoasă a hotărât Allah pentru el!",
  "Allah este Cel ce a creat şapte ceruri şi tot atâtea pământuri. Între ele coboară porunca [Sa], pentru ca să ştiţi că Allah este cu putere peste toate şi că Allah cuprinde toate lucrurile cu ştiinţa [Sa].",
  "O, Profetule! De ce îţi opreşti tu ceea ce Allah ţi‑a îngăduit, căutând mulţumirea soaţelor tale? Allah, doară, este Iertător [şi] Îndurător [Ghafur, Rahim].",
  "Allah a orânduit pentru voi dezlegarea jurămintelor voastre[1] iar Allah este Stăpânul vostru. Şi El este Atoateştiutor [şi] Înţelept [Al‑’Alim, Al‑Hakim].",
  "Când Profetul i‑a încredinţat o taină uneia dintre soaţele lui, iar ea a povestit‑o şi Allah i‑a vestit lui aceasta, atunci el a înştiinţat despre o parte şi a neglijat o altă parte. Şi când el i‑a spus, atunci a zis ea: „Cine te‑a înştiinţat despre aceasta?”. A răspuns el: „M‑a înştiinţat Atoateştiutorul [şi] Bineştiutorul [Al‑’Alim, Al‑Khabir]!”[1]",
  "Şi de vă veţi întoarce, căindu‑vă voi amândouă[1] la Allah, inimile voastre sunt astfel înclinate. Însă de vă veţi susţine una pe alta împotriva lui, atunci Allah este Ocrotitorul lui; iar Gavriil şi dreptcredincioşii evlavioşi şi îngerii îi vor fi peste aceasta ajutoare[2].",
  "Şi dacă va divorţa el de voi, s‑ar putea ca Domnul lui să‑i dea în locul vostru soaţe mai bune decât voi: musulmane, dreptcredincioase, ascultătoare, tânguitoare, adoratoare, postitoare, desfeciorite şi fecioare.",
  "O, voi cei care credeţi! Păziţi‑vă[1] pe voi înşivă şi familiile voastre de un Foc ale cărui vreascuri sunt oamenii şi pietrele şi peste care sunt îngeri neînduplecaţi şi aspri, care nu se răzvrătesc împotriva lui Allah în ceea ce le porunceşte şi care fac ceea ce li se porunceşte.",
  "O, voi necredincioşilor! Nu vă dezvinovăţiţi în Ziua aceea, căci voi veţi fi răsplătiţi după cele pe care le‑aţi săvârşit!",
  "O, voi cei care credeţi! Întoarceţi‑vă la Allah întru căinţă curată! Poate că Domnul vostru vă va şterge faptele voastre cele rele şi vă va face să intraţi în Grădini pe sub care curg pâraie, în Ziua în care Allah nu va lăsa să fie umiliţi Profetul şi aceia care au crezut împreună cu el. Lumina lor va grăbi înaintea lor şi în mâinile lor drepte. Şi vor zice ei: „Doamne, întregeşte lumina noastră şi iartă‑ne pe noi, căci Tu eşti cu putere peste toate!”",
  "O, Profetule! Luptă împotriva necredincioşilor şi a făţarnicilor[1] şi fii neînduplecat cu ei! Sălaşul lor va fi Gheena şi ce rea soartă!",
  "Allah le‑a dat drept pildă pentru aceia care nu cred pe muierea lui Noe şi pe muierea lui Lot, care s‑au aflat sub oblăduirea a doi robi evlavioşi dintre robii Noştri şi care i‑au viclenit pe ei[1], iar ei doi nu le‑au putut fi de nici un ajutor la Allah[2]. Şi [li] s‑a zis: „Intraţi în Foc [laolaltă] cu ceilalţi care intră!”",
  "Şi Allah a dat‑o drept pildă pentru aceia care cred pe muierea lui Faraon,[1] care a zis: „Doamne, durează‑mi mie o casă lângă Tine în Rai şi mântuieşte‑mă pe mine de Faraon şi de fapta sa şi mântuieşte‑mă pe mine de neamul de nelegiuiţi!”",
  "Şi [la fel şi] pe Maria, fiica lui ‘Imran, care a rămas neprihănită şi am suflat în ea din Duhul Nostru. Şi ea a crezut în cuvintele Domnului ei şi în scripturile Sale şi a fost ea dintre cei supuşi cu statornicie[1].",
  "Binecuvântat fie Acela care are în mâna Lui împărăţia şi este cu putere peste toate,",
  "Acela care a făcut moartea şi viaţa, ca să vă încerce pe voi, [pentru a vedea] care dintre voi este mai bun întru faptă. Şi El este Puternic [şi] Iertător [Al‑’Aziz, Al‑Ghafur].",
  "Acela care a creat şapte ceruri unul peste altul, fără să vezi[1] nici o nepotrivire în creaţia Celui Milostiv [Ar‑Rahman]. Întoarce‑ţi privirea![2] Oare vezi tu vreo crăpătură?",
  "Întoarce‑ţi iarăşi privirea de două ori! Privirea se va întoarce la tine umilită şi slabă!",
  "Noi am împodobit cerul cel mai de jos cu candele[1] şi le‑am făcut pe ele pietre pentru lovirea şeitanilor şi am pregătit pentru ei chinul Văpăii.",
  "Aceia care nu au crezut în Domnul lor vor avea parte de chinul Gheenei. Şi ce rea întoarcere!",
  "Când vor fi aruncaţi în ea, îi vor auzi vuietul, în vreme ce ea clocoteşte.",
  "Aproape că plesneşte de mânie. De fiecare dată când este aruncată o ceată nouă, păzitorii săi îi întreabă: „Oare nu a venit la voi un prevenitor?[1]”",
  "Iar ei vor zice: „Ba da! A venit la noi un prevenitor, însă noi l‑am învinuit de minciună şi am zis: Allah nu a trimis nimic, iar voi[1] nu sunteţi decât în mare rătăcire!”",
  "Şi ei vor zice: „Dacă noi am fi ascultat şi am fi priceput, nu am fi printre oaspeţii Văpăii[1]!”",
  "Şi astfel ei vor mărturisi păcatele lor. Aşadar, striviţi să fie oaspeţii Văpăii!",
  "Aceia care se tem de Domnul lor, fără să‑L vadă pe El, vor avea parte de iertare şi de mare răsplată.",
  "Spuneţi în şoaptă vorba voastră ori rostiţi‑o cu glas tare! El le ştie pe cele dinlăuntrul piepturilor[1].",
  "Oare nu le ştie pe cele pe care le‑a creat, cu toate că El este Binevoitor [şi] Atoateştiutor [Al‑Latif, Al‑Khabir]?",
  "El este Cel care v‑a făcut pământul supus. Deci străbateţi întinderile sale. Şi mâncaţi din înzestrarea Lui. Şi la El este învierea[1].",
  "Sunteţi voi siguri că Cel din cer nu va lăsa să vă înghită pământul, când iată că el se cutremură?![1]",
  "Sau sunteţi siguri că Cel din cer nu va trimite asupra voastră o vijelie cu pietre? Atunci veţi şti cum va fi mustrarea Mea![1]",
  "Şi cei de dinaintea lor i‑au învinuit de minciună [pe trimişii lor] şi cum a fost răzbunarea Mea?!",
  "Oare nu văd ei păsările de deasupra lor întinzând şi strângând aripile lor? Nu le poate ţine pe ele decât Cel Milostiv [Ar‑Rahman]! El este Cel care le vede pe toate.",
  "Cine este acela care să fie pentru voi[1] oştire ce vă ajută împotriva Celui Milostiv [Ar‑Rahman]? Necredincioşii nu sunt decât într‑o amăgire.",
  "Cine este acela care vă îngrijeşte pe voi, dacă El opreşte darurile Sale[1]? Însă ei stăruie în semeţia lor şi în fuga lor [de Adevăr].",
  "Oare cel care merge cu faţa plecată este mai bine călăuzit sau cel care merge cu capul sus, pe un drum drept?",
  "Spune: „El este Cel care v‑a creat şi v‑a dat vouă auzul şi ochii şi inimile[1]! Dar voi sunteţi puţin mulţumitori”.",
  "Spune: „El este Cel care v‑a răspândit pe pământ şi la El veţi fi adunaţi[1]!”",
  "Ei zic: „Când va fi această făgăduinţă, dacă voi sunteţi întru adevăr?”",
  "Spune: „Ştiinţa despre aceasta este numai la Allah, iar eu sunt numai un prevenitor limpede!”",
  "Şi când o vor vedea aproape, se vor întrista chipurile celor care nu au crezut. Şi [li] se va zice: „Aceasta este ceea ce voi aţi cerut!”",
  "Spune: „Cum vi se pare? Dacă Allah ne va face să pierim pe mine şi pe cei care sunt cu mine sau va fi îndurător cu noi, cine îi va apăra pe cei necredincioşi de un chin dureros?”[1]",
  "Spune: „El este Cel Milostiv [Ar‑Rahman]! Noi credem în El şi în El ne încredem şi veţi afla voi cine este în rătăcire învederată!”",
  "Spune: „Ce credeţi? De se va strecura apa voastră în adânc, cine vă va aduce apă de izvor?”[1]",
  "Nun.[1] Pe calem şi pe ceea ce ei scriu![2]",
  "Tu nu eşti, prin mila Domnului tău, smintit![1]",
  "Şi tu vei avea parte de o răsplată neîntreruptă[1]!",
  "Şi tu ai o fire minunată![1]",
  "Vei vedea tu şi vor vedea şi ei",
  "Cine dintre voi este smintit.",
  "Domnul tău ştie mai bine cine a rătăcit de la drumul Său şi El îi cunoaşte mai bine pe cei care sunt bine călăuziţi.",
  "Deci, nu da ascultare celor ce socot minciună[1]!",
  "Ei ar dori ca tu să fii binevoitor şi să fie şi ei binevoitori.",
  "Nu da ascultare celui care juruieşte întruna şi e vrednic de dispreţ,[1]",
  "Defăimător, care umblă cu clevetiri,",
  "Care împiedică binele,[1] e nelegiuit, păcătos,",
  "Crud, şi, după toate astea, şi bastard,",
  "Pentru că el are avere şi copii![1]",
  "Când i se recită[1] lui versetele Noastre, el zice: „Basme ale celor de demult!”",
  "Noi îi vom face lui un semn pe nas!",
  "Noi i‑am încercat pe ei[1], aşa cum i‑am încercat pe stăpânii grădinii, când au jurat să adune roadele din ea dimineaţa,",
  "Dar fără să lase nimic necules,[1]",
  "Şi s‑a abătut peste ea o nenorocire de la Domnul tău, în vreme ce ei dormeau,",
  "Iar dimineaţa era asemenea unui ogor cules.",
  "Şi dimineaţa s‑au strigat ei unii pe alţii.",
  "„Purcedeţi devreme la ogoarele voastre, ca să culegeţi [roadele]!”",
  "Şi au purces ei, zicându‑şi unul altuia mai mult în şoaptă:",
  "„Să nu intre astăzi peste voi, în ea, nici un sărman[1]!”",
  "Şi au purces devreme, hotărâţi să‑i oprească, închipuindu‑şi că vor fi în stare de aceasta[1],",
  "Dar când au văzut‑o, au zis ei:”Noi suntem cu adevărat rătăciţi,",
  "Sau, mai degrabă, noi suntem lipsiţi [de roadele noastre]!”",
  "A zis cel mai drept dintre ei:[1] „Oare nu v‑am zis eu să aduceţi mărire [lui Allah]?”",
  "Au zis ei: „Mărire Domnului nostru! Noi am fost nedrepţi![1]”",
  "Şi s‑au îndreptat unul către altul, aducându‑şi mustrări.",
  "Şi au zis ei: „Vai de noi! Noi am fost nelegiuiţi[1]!",
  "Poate că Domnul nostru ne va da în schimb [ceva] mai bun decât ea![1] Noi dorim să ne apropiem de Domnul nostru![2]”",
  "Aşa este chinul[1]! Iar chinul din Lumea de Apoi va fi şi mai mare! Dacă ei ar şti!",
  "Însă cei evlavioşi au la Domnul lor Grădinile plăcerii.",
  "Oare Noi îi tratăm pe cei supuşi [lui Allah] la fel ca pe cei păcătoşi?!",
  "Ce‑i cu voi? Cum judecaţi?",
  "Sau aveţi voi o Carte[1] din care învăţaţi",
  "Că veţi avea tot ceea ce poftiţi?",
  "Sau aţi luat de la Noi jurăminte până în Ziua Învierii, prin care Ne legăm să vă dăm ceea ce hotărâţi?",
  "Întreabă‑i care dintre ei este pentru aceasta[1] chezaş?",
  "Sau au ei asociaţi?[1] Să‑i aducă pe asociaţii lor, dacă ei sunt întru adevăr!",
  "Într‑o Zi li se va arăta lor o nenorocire[1] şi ei vor fi chemaţi la prosternare, însă nu vor putea[2].",
  "Plecaţi vor fi ochii lor şi îi va acoperi umilinţa[1], pentru că ei au fost chemaţi la prosternare[2], când erau în pace!...",
  "Deci lasă‑Mă pe Mine şi pe cei ce socotesc mincinoasă această vestire! Noi îi vom trage pe ei treptat, de unde ei nici nu ştiu[1].",
  "Eu le dau lor un răgaz, însă vicleşugul Meu este temeinic!",
  "Sau le ceri lor o răsplată şi ei sunt împovăraţi de datorii?[1]",
  "Sau le ştiu ei pe cele nevăzute şi [din ele] scriu ei?[1]",
  "Deci îndură cu răbdare hotărârea Domnului tău[1] şi nu fi ca tovarăşul peştelui cel mare [Iona], care L‑a chemat [pe Allah], când el era plin de mâhnire![2]",
  "Dacă nu l‑ar fi ajuns pe el îndurarea de la Domnul lui[1], ar fi fost el aruncat pe ţărmul gol şi ar fi fost acoperit de ruşine.",
  "Însă l‑a ales pe el Domnul său şi l‑a aşezat pe el printre cei evlavioşi[1].",
  "Aceia care nu cred aproape că te doboară cu privirile lor[1], când aud Îndemnarea[2], şi zic ei: „El este smintit!”",
  "Însă El nu este decât o Îndemnare pentru toate lumile!",
  "„Cea adevărată!”[1]",
  "Ce este „cea adevărată”?",
  "Dar ce te‑ar putea face să crezi că este „cea adevărată”?",
  "Thamud[1] şi ’Ad[2] au socotit Ziua Judecăţii o minciună!",
  "În ce‑i priveşte, [cei din neamul] Thamud au fost nimiciţi de vijelie.",
  "Şi în ce‑i priveşte, [cei din neamul] ’Ad au fost nimiciţi de un vânt şuierător, turbat,",
  "Pe care [Allah] l‑a dezlănţuit împotriva lor [vreme de] şapte nopţi şi opt zile, una după alta! Şi ai fi putut să vezi neamul [de oameni] doborâţi, de parcă ar fi fost nişte trunchiuri goale de palmieri[1].",
  "Oare mai vezi să fi rămas vreo urmă din ei?",
  "Au urmat Faraon şi cei de dinaintea lui şi cetăţile nimicite[1], care au venit cu mare păcat[2].",
  "Şi astfel, ei s‑au răzvrătit împotriva Trimisului Domnului lor şi El i‑a lovit cu pedeapsă mare.",
  "Când apele s‑au revărsat, v‑am dus pe voi pe corabie,[1]",
  "Pentru ca Noi să facem din aceasta[1] p entru voi o p omenire[2] şi pentru ca urechea care o aude să o ţină minte.",
  "Şi când se va sufla în trâmbiţă cu o singură suflare[1]",
  "Şi vor fi ridicate pământul şi munţii şi apoi vor fi făcuţi pulbere, dintr‑o singură lovitură[1],",
  "În Ziua aceea se va produce „cea care trebuie să se întâmple[1]”,",
  "Iar cerul se va despica, căci el în Ziua aceea va fi slab[1],",
  "Iar îngerii vor fi la marginile sale[1] şi opt [dintre ei] vor purta Tronul Domnului tău deasupra lor[2], în Ziua aceea.",
  "În Ziua aceea vă veţi înfăţişa[1] şi nimic din voi nu va fi ascuns.",
  "În ce‑l priveşte pe acela căruia i se va da cartea sa în dreapta lui[1], el va zice: „Ţineţi, citiţi cartea mea!",
  "Eu am crezut că voi primi răsplata mea!”[1]",
  "Şi el va avea parte de o viaţă plăcută,",
  "Într‑o Grădină înălţată,",
  "Cu rodurile ei atârnând în jos.",
  "„Mâncaţi şi beţi[1] cu plăcere pentru ceea ce aţi făcut mai înainte, în zilele trecute[2]!”",
  "În ce‑l priveşte pe cel căruia i se va da cartea sa în stânga lui[1], acela va zice: „Vai mie! Mai bine de nu mi s‑ar fi dat cartea mea",
  "Şi de n‑aş fi ştiut care este răsplata mea![1]",
  "Mai bine dacă ar fi fost [moartea mea] nestrămutată!",
  "Averea mea nu mi‑a fost de nici un folos![1]",
  "Puterea mea a fost spulberată!”[1]",
  "„Luaţi‑l şi puneţi‑l în lanţuri,[1]",
  "Apoi lăsaţi‑l să ardă în Iad!",
  "Apoi legaţi‑l pe el cu un lanţ de şaptezeci de coţi măsură!",
  "El nu a crezut în Allah Cel Mare",
  "Şi nu a îndemnat la hrănirea celui sărman!",
  "[De aceea], el nu are în această Zi aici nici un prieten[1]",
  "Şi nici mâncare, afară de puroi,",
  "Pe care nu‑l mănâncă decât păcătoşii!”",
  "Dar nu!... Jur pe ceea ce vedeţi",
  "Şi pe ceea ce nu vedeţi[1]",
  "Că el[1] este Cuvântul unui Trimis nobil[2]",
  "Şi nu este cuvântul unui poet[1]! Însă voi nu credeţi decât prea puţin!",
  "Şi nu este cuvântul unui ghicitor![1] Însă voi nu vă lăsaţi îndemnaţi[2] decât prea puţin!",
  "Este o revelaţie[1] de la Stăpânul lumilor!",
  "Şi dacă ar fi născocit el unele vorbe împotriva Noastră,",
  "L‑am fi apucat Noi de [mâna] dreaptă[1]",
  "Şi i‑am fi tăiat Noi vâna inimii",
  "Şi nimeni dintre voi nu Ne‑ar fi putut opri!",
  "El[1] este pentru cei cu frică o îndemnare",
  "Şi Noi ştim că unii dintre voi îl socotesc minciună[1].",
  "El este un suspin[1] pentru cei care nu cred",
  "Şi El este Adevărul deplin[1]!",
  "Deci slăveşte numele Domnului tău Cel Mare [Al‑’Aziz]!",
  "Cineva[1] care se roagă[2] a cerut să cadă[3] o osândă neîndoielnică",
  "Peste cei necredincioşi, pe care nimeni nu o poate opri",
  "[Şi care să vină] de la Allah, Stăpânul drumurilor înălţării.",
  "Îngerii şi Duhul[1] se vor înălţa la El într‑o Zi a cărei durată este cât cincizeci de mii de ani.",
  "Deci rabdă cu bună răbdare!",
  "Ei o văd departe[1],",
  "Însă Noi o vedem aproape[1].",
  "În Ziua aceea va fi cerul precum arama topită[1],",
  "Iar munţii vor fi asemenea lânii scărmănate",
  "Şi nu‑l va mai întreba prietenul pe prieten[1],",
  "Măcar că se vor vedea. Păcătosul va voi în Ziua aceea să se răscumpere de osândă cu copiii săi,",
  "Cu soaţa sa, cu fratele său",
  "Şi cu neamul său care‑i dăruieşte lui adăpost,",
  "Cu toţi cei care se află pe pământ, care l‑ar putea mântui.",
  "Dar nu! Va fi o flacără[1]",
  "Ce‑i va smulge pielea de pe cap",
  "Şi‑l va chema pe cel care a întors spatele şi s‑a depărtat[1]",
  "Şi a adunat[1] şi a grămădit în vase.",
  "Omul a fost făcut nestatornic;",
  "Când are parte de rău, el este abătut",
  "Iar când are parte de bine, el este zgârcit,[1]",
  "Afară de cei care fac Rugăciunea,",
  "Care sunt stăruitori în Rugăciunea lor,",
  "Din a căror avere este un drept hotărât,",
  "Pentru cerşetor şi pentru cel lipsit;",
  "Iar aceia care socotesc adevărată Ziua Judecăţii",
  "Şi aceia care se tem de osânda Domnului lor –",
  "Căci nu există nici o apărare împotriva chinului Domnului lor! –",
  "Şi aceia care îşi păstrează castitatea,",
  "Mai puţin de soaţele lor sau de cele pe care le stăpânesc dreptele lor, căci pentru aceasta ei nu vor fi mustraţi,",
  "Iar cei care aleargă după mai mult decât aceasta sunt păcătoşi[1],",
  "Şi aceia care păzesc ceea ce li se încredinţează, precum şi legământul lor,",
  "Şi aceia care sunt drepţi în mărturiile lor",
  "Şi aceia care împlinesc Rugăciunea lor[1],",
  "Aceia vor fi cinstiţi în Grădini[1].",
  "Dar ce este cu aceia care nu au crezut că grăbesc cu ochii îndreptaţi spre tine,",
  "[Venind de] la dreapta şi [de] la stânga, în cete?",
  "Oare nădăjduieşte fiecare om dintre ei să fie lăsat să intre în Grădina plăcerii?[1]",
  "Ba nu! Noi i‑am creat din ceea ce ştiu![1]",
  "Nu! Jur pe Stăpânul răsăriturilor şi al apusurilor, că Noi suntem în stare",
  "Să‑i schimbăm cu alţii mai buni decât ei şi de nimeni nu putem fi împiedicaţi!",
  "Deci, lasă‑i să se afunde şi să se joace, până ce vor întâlni Ziua lor, cu care au fost ameninţaţi,",
  "Ziua în care vor ieşi din morminte în grabă, ca şi cum ar alerga către nişte pietre ridicate[1],",
  "Cu ochii plecaţi, acoperiţi de umilinţă! Aceasta este Ziua cu care au fost ameninţaţi!",
  "Noi l‑am trimis pe Noe la neamul său, [zicându‑i]: „Îndeamnă neamul tău, înainte de a se abate asupra lui o osândă dureroasă[1]!”",
  "A zis el: „O, neam al meu! Eu sunt pentru voi un prevenitor limpede,",
  "Adoraţi‑L pe Allah, fiţi cu frică de El şi daţi‑mi ascultare!",
  "El vă va ierta o parte din păcatele voastre şi vă va da vouă răgaz până la un termen hotărât. Însă când va veni termenul hotărât de Allah, el nu va mai putea fi amânat, dacă voiţi să ştiţi!”",
  "El[1] a zis: „Doamne, eu am chemat neamul meu[2], noaptea şi ziua[3],",
  "Însă chemarea mea nu a făcut decât să le sporească fuga.",
  "Şi de câte ori i‑am chemat ca să le ierţi lor, ei şi‑au vârât degetele în urechi, s‑au înfăşurat în veşmintele lor şi au stăruit[1] şi s‑au arătat cu mare trufie;",
  "Apoi i‑am chemat cu glas tare;",
  "Apoi le‑am vorbit lor deschis şi le‑am vorbit lor în taină",
  "Şi le‑am zis lor: „Rugaţi‑vă de iertare Domnului vostru, căci El este Iertător [Ghaffar],",
  "Pentru ca El să trimită asupra voastră cerul cu ploaie din belşug",
  "Şi pentru ca să vă dăruiască vouă averi şi copii şi să vă dea vouă grădini şi să vă dea vouă pâraie[1]!",
  "Ce este cu voi că nu vă rugaţi lui Allah, aşa cum se cuvine,",
  "După ce El v‑a creat pe voi în [mai multe] faze[1]?",
  "Oare nu aţi văzut voi cum a creat Allah şapte ceruri, unul peste altul",
  "Şi a făcut Luna să le fie lor lumină şi a făcut Soarele ca o candelă?",
  "Allah v‑a făcut pe voi să răsăriţi asemenea ierburilor, din pământ[1],",
  "Apoi vă va aduce pe voi înapoi la el şi vă va face să ieşiţi cu adevărat.",
  "Şi Allah v‑a făcut vouă pământul ca un covor,",
  "Pentru ca voi să umblaţi pe el, pe cărări largi!”",
  "Noe a zis: „Doamne, ei s‑au arătat cu nesupunere faţă de mine şi îl urmează pe acela ale cărui averi şi ai cărui copii nu fac decât să‑i sporească pierderea!",
  "Şi ei au născocit un vicleşug prea mare",
  "Şi au zis: „Nu‑i părăsiţi niciodată pe zeii voştri! Nu‑i părăsiţi niciodată pe Wadd şi pe Suwa’ şi pe Yaguth şi pe Ya’uq şi pe Nasr![1]”",
  "Ei i‑au adus pe mulţi în rătăcire. [Doamne,] nu le spori nelegiuiţilor decât rătăcirea!",
  "Din pricina păcatelor lor ei au fost înecaţi[1] şi vor fi duşi să intre în Foc şi nu au aflat pentru ei ajutoare afară de Allah!”",
  "Şi Noe a zis: „Doamne, nu lăsa pe pământ nici un sălăşluitor într‑o casă, dintre necredincioşi[1],",
  "Căci, dacă‑i vei lăsa [în viaţă], ei îi vor duce în rătăcire pe robii Tăi şi nu vor zămisli decât păcătoşi necredincioşi!",
  "Doamne! Iartă‑mă pe mine şi pe părinţii mei şi pe cel care intră în casa mea cu credinţă, ca şi pe dreptcredincioşi şi pe dreptcredincioase, şi nu le spori nelegiuiţilor decât pierderea!”",
  "Spune: „Mi‑a fost revelat mie că o ceată de djinni au ascultat[1] şi apoi au zis: „Noi am auzit un Coran minunat,",
  "Care călăuzeşte către drumul cel drept! Noi credem în el şi nu‑i vom face Domnului nostru nici un asociat!",
  "Pentru că El – înalţă‑se mărirea Domnului nostru! – nu Şi‑a luat soaţă şi nici copil![1]",
  "Şi netrebnicul nostru[1] a spus asupra lui Allah minciuni.",
  "Noi am crezut că nici oamenii, nici djinnii nu vor spune împotriva lui Allah minciuni,",
  "Însă au fost bărbaţi dintre oameni care au căutat apărare la bărbaţii dintre djinni, dar le‑a sporit lor suferinţa,",
  "Şi că ei au crezut,[1] aşa cum aţi crezut şi voi, că Allah nu va învia pe nimeni.",
  "Noi am atins cerul[1] şi l‑am aflat plin de păzitori aspri şi de bolizi.",
  "Noi ne‑am aşezat în el pe nişte locuri pentru a auzi. Însă cine se pune la ascultat acum găseşte un bolid stând la pândă pentru el.",
  "Noi nu ştim dacă se voieşte rău celor de pe pământ sau voieşte Domnul lor [să‑i călăuzească] pe calea cea dreaptă.",
  "Printre noi se află unii drepţi şi [alţii] mai puţin drepţi; astfel şi noi am fost împărţiţi în felurite cete.",
  "Noi credem că nu‑L vom putea slăbi niciodată pe Allah pe pământ şi nu‑L vom putea slăbi pe El, fugind noi.",
  "Şi când am auzit noi călăuzirea[1], am crezut în ea şi acela care crede în Domnul său să nu se teamă nici de împuţinare, nici de împovărare!",
  "Unii dintre noi sunt musulmani şi unii dintre noi sunt nelegiuiţi. Aceia dintre noi care au îmbrăţişat Islamul sunt aceia care au căutat calea cea dreaptă.",
  "Cât despre cei nelegiuiţi, ei sunt vreascuri de foc pentru Gheena”.[1]",
  "Şi de vor merge ei pe calea cea dreaptă, le vom da Noi apă din belşug,",
  "Pentru ca să‑i încercăm. Şi cel ce se întoarce de la pomenirea Domnului său, pe acela îl va îndrepta El către un chin aspru.",
  "Moscheile sunt ale lui Allah şi nu chemaţi pe nimeni împreună cu Allah![1]",
  "Şi când s‑a ridicat robul lui Allah[1], chemându‑L pe El[2], aproape că s‑au îmbulzit [Al‑Djinn] către el.",
  "Spune: „Eu Îl chem[1] numai pe Domnul meu şi nu‑I fac Lui nici un asociat!”",
  "Spune: „Eu nu pot nici să vă fac vouă vreun rău, nici să vă călăuzesc pe calea dreaptă!”",
  "Spune: „Nimeni nu mă va apăra de Allah[1] şi eu nu voi găsi adăpost [la altcineva] afară de El!",
  "Eu nu pot să aduc decât propovăduire de la Allah şi mesajele Lui. Iar aceia care nu vor da ascultare lui Allah şi Trimisului Său vor avea parte de focul Gheenei şi în el vor fi veşnic sălăşluitori,",
  "Iar atunci când le vor vedea pe cele cu care sunt ameninţaţi, atunci vor şti ei ale cui ajutoare sunt mai slabe şi puţine la număr”.",
  "Spune: „Eu nu ştiu dacă sunt aproape cele cu care sunteţi ameninţaţi ori de le va hotărî Domnul meu un termen;",
  "[Numai El este] Ştiutorul necunoscutului şi El nu descoperă taina Sa nimănui,",
  "Afară de acela pe care îl alege ca trimis şi face să meargă înaintea lui şi în urma lui păzitori,",
  "Pentru ca El să ştie că ei au transmis mesajele Domnului lor. El doară cuprinde [cu ştiinţa Sa] ceea ce se află la ei şi socoteşte numărul tuturor lucrurilor[1]!”",
  "O, tu,[1] cel învăluit [în straiele tale]!",
  "Scoală‑te noaptea [pentru Rugăciune], afară de puţin [timp][1] –",
  "Jumătate din ea[1] s au m ai s cade d in e a p uţin[2],",
  "Sau mai adaugă la ea[1]! – şi recită Coranul cu glas tărăgănat şi limpede!",
  "Noi îţi vom trimite cuvinte grele.[1]",
  "Scularea [pentru Rugăciune] în timpul nopţii este mai folositoare şi mai potrivită pentru recitare;",
  "În timpul zilei tu ai de lucru îndelung![1]",
  "Şi pomeneşte numele Domnului tău[1] şi dăruieşte‑te Lui, cu totul!",
  "Domnul Răsăritului şi al Apusului! Nu există altă divinitate afară de El; deci socoteşte‑L numai pe El Ocrotitor![1]",
  "Îndură ceea ce zic ei şi depărtează‑te de ei, plecând cuviincios!",
  "Şi lasă‑Mă pe Mine cu aceia care învinuiesc de minciună dintre cei care trăiesc în îndestulare[1] şi dă‑le lor un scurt răgaz!",
  "Noi avem [pentru ei] fiare grele şi Iadul",
  "Şi mâncare înecăcioasă şi chin dureros,",
  "În Ziua când se vor cutremura pământul şi munţii şi se vor face munţii ca o dună de nisip risipit.",
  "Noi v‑am trimis un Trimis ca să fie martor pentru voi, aşa cum am trimis şi la Faraon un trimis,",
  "Însă Faraon nu i‑a dat ascultare trimisului şi Noi l‑am lovit cu pedeapsă aspră[1].",
  "Şi cum voiţi voi – dacă rămâneţi necredincioşi[1] – să vă apăraţi de o Zi care îi va face pe copii cărunţi,",
  "În care cerul se va despica şi făgăduinţa Lui se va împlini negreşit!",
  "Aceasta[1] e ste o î ndemnare[2] şi cine voieşte va urma drumul către Domnul său.",
  "Domnul tău, [o, Muhammed,] ştie că tu stai în picioare [pentru Rugăciune] aproape două treimi din noapte, sau jumătate din ea, sau o treime din ea, ca şi o parte dintre aceia care sunt cu tine. Allah hotărăşte noaptea şi ziua. El a ştiut că voi nu veţi putea petrece toată noaptea în Rugăciune şi astfel El se întoarce către voi cu îngăduinţă. Deci recitaţi atât cât vă este cu putinţă din Coran[1]! El a ştiut că unii dintre voi vor fi bolnavi, că alţii călătoresc prin lume, în căutarea harului lui Allah,[2] şi că alţii se luptă pe calea lui Allah[3]! Deci recitaţi atât cât vă este cu putinţă din el[4], împliniţi Rugăciunea [As‑Salat], daţi Dania [Az‑Zakat] şi faceţi‑I lui Allah un împrumut frumos, căci binele pe care îl trimiteţi înainte[5] pentru sufletele voastre îl veţi afla la Allah mai bun, ca răsplată, şi mai mare. Şi rugaţi‑L pe Allah de iertare, căci Allah este Iertător, Îndurător [Ghafur, Rahim]!",
  "O, tu[1] cel acoperit!",
  "Ridică‑te şi îndeamnă!",
  "Pe Domnul tău preamăreşte‑L,",
  "Veşmintele tale curăţeşte‑le",
  "Şi de nelegiuire[1] stai departe",
  "Şi nu dărui, căutând să dobândeşti mai mult,",
  "Şi pentru Domnul tău îndură!",
  "Când se va sufla în trâmbiţă,",
  "Aceea va fi atunci o Zi grea,",
  "Deloc uşoară pentru necredincioşi!",
  "Lasă‑Mă cu cel pe care l‑am creat singur[1]",
  "Şi căruia i‑am dăruit avere îndestulătoare",
  "Şi fii care‑l însoţesc tot timpul",
  "Şi căruia i le‑am netezit pe toate[1]",
  "Şi care pofteşte ca Eu să‑i dau şi mai mult[1].",
  "Dar nu! Căci el a tăgăduit versetele Noastre cu încăpăţânare,",
  "Iar Eu îl voi sili să urce.[1]",
  "El a cugetat[1] şi a hotărât[2]!",
  "Şi omorât să fie![1] După cum el a hotărât!",
  "Omorât să fie! După cum el a hotărât![1]",
  "Apoi el a mai cugetat[1],",
  "Apoi s‑a posomorât şi s‑a încruntat,",
  "Apoi s‑a întors[1] şi s‑a arătat trufaş[2]",
  "Şi a zis: „Aceasta[1] nu este decât vrăjitorie care se învaţă!",
  "Aceasta nu este decât vorbă a unui om!”",
  "Îl voi face să ardă în focul Iadului?!",
  "Şi de unde să ştii ce este focul Iadului?",
  "El nu lasă şi nu cruţă,[1]",
  "Arzând şi înnegrind pielea",
  "Şi peste el veghează nouăsprezece![1]",
  "Şi nu am pus Noi ca păzitori peste Foc decât îngeri şi nu am stabilit numărul lor decât ca încercare pentru cei care nu cred[1] şi pentru cei cărora le‑a fost trimisă Cartea, să fie încredinţaţi, şi pentru ca să sporească în credinţă aceia care cred şi pentru ca aceia cărora le‑a fost dăruită Cartea şi dreptcredincioşii, ca să nu se îndoiască, şi pentru ca aceia care au în inimile lor boală şi necredincioşii să zică: „Ce a voit Allah cu această pildă?” Astfel îl duce Allah în rătăcire pe cel care voieşte El şi îl călăuzeşte pe cel care voieşte El. Şi nu‑i cunoaşte pe oştenii Domnului tău decât numai El. Şi aceasta nu este decât îndemnare pentru oameni.",
  "Nu! Jur pe Lună",
  "Şi pe noaptea care se duce",
  "Şi pe zorile care se ivesc!",
  "El[1] este una din cele mai mari [nenorociri]",
  "O prevenire pentru oameni,",
  "Pentru acela dintre voi care voieşte să meargă înainte sau să rămână în urmă!",
  "Fiecare suflet este zălog pentru ceea ce şi‑a agonisit,",
  "Afară de aleşii dreptei,",
  "Care vor întreba în Grădini[1]",
  "Despre cei nelegiuiţi:",
  "„Ce v‑a adus pe voi în focul Iadului?”",
  "Iar ei vor răspunde: „Noi nu am fost dintre aceia care au împlinit Rugăciunea",
  "Şi noi nu l‑am hrănit pe cel sărman",
  "Şi noi am ponegrit laolaltă cu bârfitorii",
  "Şi noi am socotit drept minciună Ziua de Apoi,",
  "Până ce ne‑a venit nouă ceea ce este sigur[1]!”",
  "Şi nu le va fi lor de nici un folos mijlocirea mijlocitorilor[1].",
  "Oare de ce se întorc ei[1] de la Îndemnare,",
  "De parcă ar fi nişte măgari sălbatici speriaţi",
  "Ce fug de leu?",
  "Fiecare om dintre ei ar voi să i se dea nişte foi întinse.[1]",
  "Dar nu! Ei mai degrabă nu se tem de Viaţa de Apoi![1]",
  "Dar nu! El[1] este cu adevărat o Îndemnare!",
  "Şi cine voieşte îl pomeneşte[1].",
  "Însă nu îl pomenesc decât dacă Allah voieşte. El este Cel de temut[1] şi El este Cel care stăpâneşte iertarea[2]!",
  "Nu! Jur pe Ziua Învierii!",
  "Şi nu! Jur pe sufletul care singur se învinuieşte[1]!",
  "Oare socoteşte omul că Noi nu vom aduna din nou oasele sale[1]?",
  "Ba da! Noi suntem în stare să potrivim la loc şi vârfurile degetelor sale!",
  "Însă omul voieşte mai degrabă să păcătuiască înainte[1].",
  "El întreabă: „Când va fi Ziua Învierii?”",
  "Atunci când vederea va fi orbită",
  "Şi Luna se va întuneca",
  "Şi Soarele şi Luna vor fi deopotrivă[1].",
  "În Ziua aceea, omul va zice: „Unde este scăparea?”",
  "Nici vorbă! Nu va fi loc de scăpare!",
  "Numai la Domnul tău va fi în Ziua aceea întoarcerea!",
  "În Ziua aceea, i se va vesti omului ceea ce a dat mai înainte şi ceea ce a lăsat pentru mai târziu.",
  "Ba omul va fi o mărturie limpede împotriva lui însuşi,",
  "Chiar dacă el va aduce dezvinovăţirile sale.",
  "Nu mişca limba ta pentru ca să‑l grăbeşti![1]",
  "Noi suntem datori cu strângerea lui şi cu recitarea lui[1],",
  "Iar când Noi îl vom recita, urmează recitarea sa![1]",
  "Apoi, Noi suntem datori cu tâlcuirea lui.",
  "Dar nu! Voi iubiţi [viaţa] cea trecătoare",
  "Şi sunteţi nepăsători faţă de Viaţa de Apoi!",
  "În Ziua aceea, vor fi unele chipuri luminoase,",
  "Care vor privi spre Domnul lor,",
  "Iar alte chipuri vor fi în Ziua aceea întunecate,",
  "Aşteptând să li se întâmple o nenorocire.",
  "Dar nu! Când [sufletul] va ajunge la clavicule[1]",
  "Şi se va zice: „Cine este tămăduitor[1]?”",
  "Şi el va crede că aceasta este despărţirea [de viaţă],",
  "Şi piciorul se va încolăci cu piciorul [gambele][1],",
  "În Ziua aceea la Domnul tău vei fi condus[1]!",
  "Însă el nici nu a crezut[1], nici nu a făcut Rugăciunea.",
  "Ci, dimpotrivă, el a învinuit de minciună şi a întors spatele,",
  "Apoi s‑a dus spre familia sa, păşind cu îngâmfare.",
  "Vai ţie, vai!",
  "Şi încă o dată: Vai ţie, vai!",
  "Oare omul îşi închipuie că el va fi lăsat în voie?",
  "Oare nu a fost el o picătură din sămânţa vărsată?",
  "Apoi a fost un cheag de sânge, apoi [Allah] l‑a plămădit şi i‑a dat chip armonios",
  "Şi a făcut din el doi soţi – bărbat şi muiere?",
  "Şi oare Acesta [Allah] nu are putere să‑i învie pe cei morţi?[1]",
  "Oare nu a avut omul[1] parte de o bucată de timp când el nu era ceva vrednic de a fi pomenit?[2]",
  "Nu l‑am creat pe om dintr‑o picătură de amestecuri, ca să‑l încercăm, şi l‑am făcut pe el cu auz şi cu vedere?",
  "Noi l‑am călăuzit pe drum[1], fie că el va fi mulţumitor, fie că el va fi nemulţumitor.",
  "Noi am pregătit pentru necredincioşi lanţuri, fiare şi un Foc cu vâlvătăi.",
  "Cei evlavioşi vor bea dintr‑un pahar[1], al cărui amestec va fi cu camfor[2],",
  "Dintr‑un izvor din care beau robii lui Allah, făcându‑l să ţâşnească mereu[1].",
  "Ei îşi ţin legămintele şi se tem de o Zi, al cărei rău se întinde peste tot.",
  "Şi‑l hrănesc cu mâncare, în ciuda dragostei pentru ea, pe cel sărman şi pe orfan şi pe prizonier,",
  "[Zicând]: „Noi vă hrănim pentru a dobândi Faţa lui Allah[1] şi nu voim de la voi nici răsplată, nici mulţumire!",
  "Noi ne temem de o Zi posomorâtă şi tristă de la Domnul nostru!”",
  "Allah îi va apăra pe ei de răul acelei Zile şi‑i va face pe ei să aibă parte de lumină[1] şi bucurie[2];",
  "Şi îi va răsplăti pe ei pentru că au răbdat,[1] cu o Grădină şi cu [veşminte] de mătase,",
  "Rezemându‑se pe divanuri, fără să vadă în ea nici soare arzător, nici ger.",
  "Şi asupra lor se vor lăsa în jos umbrele ei, iar fructele ei vor atârna, [fiind la îndemâna lor].",
  "Şi se va trece printre ei cu vase de argint şi cu pocaluri cristaline,",
  "Cristaluri de argint făcute cu măsură precisă,",
  "Şi li se va da să bea [acolo] dintr‑un pocal al cărui amestec va fi cu ghimbir,[1]",
  "[Scos] acolo dintr‑un izvor ce se cheamă Salsabil.",
  "Vor trece printre ei băieţi veşnic tineri, care, când îi vezi, crezi că sunt mărgăritare înşirate.",
  "Şi când te vei uita acolo[1], vei afla plăcere şi mare împărăţie.",
  "Vor purta veşminte din mătase verde şi brocart şi vor fi împodobiţi cu brăţări de argint. Şi Domnul lor le va da să bea dintr‑o băutură curată.[1]",
  "Aceasta[1] va fi pentru voi răsplata şi râvna voastră va primi mulţumire.",
  "Noi ţi‑am trimis ţie Coranul treptat,",
  "Aşadar, fii răbdător şi aşteaptă judecata Domnului tău şi nu da ascultare vreunui păcătos sau necredincios dintre ei[1]!",
  "Şi pomeneşte numele Domnului tău[1] dimineaţa şi seara",
  "Şi prosternează‑te dinaintea Lui şi o parte din noapte şi laudă‑L pe El şi în timpul nopţii îndelung!",
  "Aceştia[1] iubesc viaţa trecătoare şi lasă în urma lor o Zi grea[2].",
  "Noi i‑am creat pe ei şi am întărit făptura lor, însă dacă voim, Noi îi putem înlocui pe ei numaidecât cu alţii asemenea lor.",
  "Aceasta[1] este o Îndemnare şi cine voieşte apucă drumul către Domnul său.",
  "Însă voi nu puteţi voi decât dacă binevoieşte Allah, căci Allah este Atoateştiutor [şi] Înţelept [Alim, Hakim][1].",
  "El lasă să intre pe cine voieşte sub îndurarea Sa, iar nelegiuiţilor le‑a pregătit chin dureros[1].",
  "Pe cele[1] trimise în rafale",
  "Şi care suflă în vijelie,",
  "Pe cele care risipesc, trimiţând[1],",
  "Şi care despărţesc limpede[1]",
  "Şi care aduc un îndemn,",
  "În chip de dezvinovăţire sau de prevenire!",
  "Ceea ce vi se făgăduieşte se va întâmpla negreşit!",
  "Când stelele se vor stinge",
  "Şi când cerul se va despica",
  "Şi când munţii se vor fărâmiţa",
  "Şi când trimişilor li se va hotărî un timp!...",
  "Pentru care zi au fost amânate?[1]",
  "Pentru Ziua Judecăţii!",
  "Şi ce ţi‑ar putea spune ce e Ziua Judecăţii?",
  "Vai, în Ziua aceea, pentru cei care învinuiesc de minciună[1]!",
  "Oare, nu i‑am făcut Noi să piară primii?[1]",
  "Şi nu am făcut să le urmeze lor [pe calea pieirii] cei de mai târziu[1]?",
  "Astfel urmăm Noi cu păcătoşii![1]",
  "Vai, în Ziua aceea, pentru cei care învinuiesc de minciună!",
  "Oare nu v‑am creat Noi dintr‑o apă umilă[1],",
  "Pe care am aşezat‑o într‑un loc statornic şi sigur [pântecele mamei]",
  "Până la un termen ştiut?",
  "Noi am hotărât astfel şi cât de bine hotărâm Noi!",
  "Vai, în Ziua aceea, pentru cei care învinuiesc de minciună!",
  "Oare nu am făcut Noi pământul un loc care‑i adună",
  "Pe cei vii[1] şi pe cei morţi[2]?",
  "Şi nu am făcut pe el munţi trainici, semeţi şi nu v‑am dat vouă să beţi apă dulce?",
  "Vai, în Ziua aceea, pentru cei care învinuiesc de minciună!",
  "Purcedeţi către ceea ce aţi socotit voi drept minciună![1]",
  "Purcedeţi către o umbră cu trei ramuri[1],",
  "Care nu este nici umbroasă şi care nici nu apără de flacără!",
  "Ea aruncă scântei cât turnurile[1],",
  "Ca şi când ar fi nişte cămile galbene[1].",
  "Vai, în Ziua aceea, pentru cei care învinuiesc de minciună!",
  "Aceasta este Ziua în care ei nu vorbesc[1]",
  "Şi nu li se va îngădui lor să se dezvinovăţească!",
  "Vai, în Ziua aceea, pentru cei care învinuiesc de minciună!",
  "Aceasta este Ziua Judecăţii, în care Noi vă vom aduna laolaltă cu cei de dinainte;",
  "Şi dacă aveţi un vicleşug[1], atunci uneltiţi împotriva Mea!",
  "Vai, în Ziua aceea, pentru cei care învinuiesc de minciună!",
  "Cei evlavioşi se vor afla la umbră şi printre izvoare,",
  "Ca şi printre fructe după cum poftesc!",
  "„Mâncaţi şi beţi cu plăcere, pentru ceea ce aţi făcut!”[1]",
  "Astfel îi răsplătim Noi pe binefăcători!",
  "Vai, în Ziua aceea, pentru cei care învinuiesc de minciună!",
  "„Mâncaţi şi bucuraţi‑vă puţin![1] Voi sunteţi nelegiuiţi!”",
  "Vai, în Ziua aceea, pentru cei care învinuiesc de minciună!",
  "Şi când li se spune lor „Prosternaţi‑vă!”[1] ei nu se prosternează.",
  "Vai, în Ziua aceea, pentru cei care învinuiesc de minciună!",
  "Şi în care cuvânt vor crede ei după el?[1]",
  "Despre ce întreabă întraolaltă[1]?",
  "Despre vestea cea mare[1],",
  "În privinţa căreia sunt în neînţelegere![1]",
  "Ei, bine, nu! Ei o să afle cât de curând!",
  "Şi încă o dată: Nu! Ei o să afle!",
  "Oare nu am făcut Noi pământul un pat",
  "Şi munţii ca ţăruşi?",
  "V‑am creat pe voi perechi[1]",
  "Şi v‑am lăsat vouă somnul pentru odihnă",
  "Şi am făcut din noapte un veşmânt",
  "Şi am făcut ziua pentru agonisirea hranei",
  "Şi am durat deasupra voastră şapte [ceruri] întărite[1]",
  "Şi am făcut o lampă aprinsă",
  "Şi am pogorât din nori apă din belşug,",
  "Pentru ca să facem să se ivească grâne şi ierburi, cu ajutorul ei,",
  "Şi grădini dese.",
  "Ziua Judecăţii va fi un termen [pentru adunare]!",
  "O Zi în care se va suna în trâmbiţă şi veţi veni în cete,",
  "Şi se va deschide cerul cu nişte porţi[1]",
  "Şi munţii vor fi clintiţi din loc şi vor fi ca un miraj[1],",
  "Iar Gheena va fi loc de pândă",
  "Şi va fi adăpost pentru nelegiuiţi,",
  "Pentru a petrece în ea veacuri la rând;",
  "Nu vor gusta în ea răcoare şi nici băutură,",
  "Ci numai apă clocotită şi puroi,",
  "Ca răsplată dreaptă!",
  "Ei nu se aşteaptă să dea socoteală",
  "Şi ţin de minciună versetele Noastre, fără întrerupere,",
  "În vreme ce toate lucrurile sunt adunate într‑o carte.",
  "„Gustaţi, aşadar! Şi nu vă vom spori vouă decât chinul!”[1]",
  "Însă pentru cei evlavioşi va fi o izbândă:",
  "Grădini şi struguri,",
  "[Fete frumoase] cu sânii rotunjiţi – toate la fel de tinere –",
  "Şi pocale pline.",
  "Nu vor auzi în ele[1] vorbe deşarte şi nici minciuni.",
  "[Aceasta este] răsplată de la Domnul tău şi un dar îmbelşugat",
  "De la Stăpânul cerurilor şi al pământului şi al celor care se află între ele, Cel Milostiv [Ar‑Rahman]. Şi ei nu vor cuteza să‑I spună Lui o vorbă.",
  "O Zi în care Duhul[1] şi îngerii se vor aşeza în rând şi nimeni nu va vorbi, afară de acela căruia Cel Milostiv [Ar‑Rahman] îi va da îngăduinţă şi care va spune adevărul.",
  "Această Zi este adevărată. Deci, acela care voieşte, trebuie să caute adăpost la Domnul său.",
  "Noi v‑am prevenit despre o osândă apropiată, în Ziua când omul va vedea ce au făcut mâinile sale mai înainte, iar necredinciosul va zice[1]: „Vai mie! Ce bine dacă aş fi ţărână!”",
  "Pe cei care smulg cu putere[1]",
  "Şi pe cei care iau cu blândeţe[1]",
  "Şi pe cei care plutesc iute, în libertate[1],",
  "Şi pe cei care se grăbesc, întrecându‑se[1],",
  "Şi pe cei care orânduiesc lucrurile![1]",
  "În Ziua aceea, se va cutremura pământul, [la primul sunet de trâmbiţă],",
  "Pe care îl va urma numaidecât următorul[1].",
  "În Ziua aceea, vor fi inimi cuprinse de spaimă,",
  "Dar privirile lor vor fi plecate[1].",
  "Ei [sunt cei care în viaţa pământească] spuneau: „Oare noi vom fi întorşi la viaţa de dinainte[1],",
  "Când noi vom fi nişte oase putrede?”",
  "Ei ziceau: „Aceasta va fi, aşadar, o întoarcere pierdută!”[1]",
  "Atunci va fi numai un sunet înfiorător[1]",
  "Şi iată‑i pe ei pe pământ, [întorşi la viaţă]!",
  "Oare a ajuns până la tine povestea lui Moise?",
  "Când l‑a chemat Domnul său în valea cea sfântă, Tova[1],",
  "[Zicându‑i]: „Du‑te la Faraon, căci el se întrece!”",
  "Şi spune‑i: „Vrei să te curăţeşti",
  "Şi să te călăuzesc către Domnul tău, pentru ca tu să fii cu frică [de El]?”",
  "Şi el i‑a arătat lui minunea cea mai mare[1],",
  "Însă el a socotit‑o minciună şi nu s‑a supus,",
  "Ci a întors spatele şi a plecat degrabă,",
  "A adunat [oamenii] şi a strigat.",
  "Şi a zis: „Eu sunt Domnul vostru cel mai înalt!”",
  "Atunci l‑a lovit pe el Allah cu pedeapsa Lumii de Apoi şi a acestei lumi.",
  "Întru aceasta este o pildă pentru cel ce se teme.",
  "Sunteţi voi mai greu de făcut sau cerul pe care l‑a înălţat El?[1]",
  "El a ridicat bolta lui şi l‑a orânduit pe deplin,[1]",
  "El a făcut întunecată noaptea lui şi a scos la iveală ziua lui",
  "Şi pământul, după aceea, l‑a întins",
  "Şi a făcut să iasă din el apa lui[1] şi păşunea lui[2].",
  "Şi a întărit munţii lui,",
  "Drept înzestrare pentru voi şi pentru dobitoacele voastre.",
  "Iar când va veni nenorocirea cea mai mare[1],",
  "Ziua în care omul îşi va aduce aminte de cele pentru care a trudit[1]",
  "Şi se va arăta Iadul pentru cel care vede...",
  "În ce‑l priveşte pe cel care s‑a întrecut[1]",
  "Şi a pus mai presus viaţa din această lume,",
  "Iadul va fi sălaşul lui!...",
  "Iar în ce‑l priveşte pe cel care se teme de Ziua când se va înfăţişa Domnului său şi şi‑a oprit sufletul de la pofte,",
  "Raiul îi va fi sălaş!...",
  "Te întreabă ei despre Ceas, când va fi termenul lui?",
  "Ce poţi tu pomeni despre el?[1]",
  "La Domnul tău este termenul lui.",
  "Tu eşti numai un prevenitor pentru cel care se teme de el,",
  "Iar în Ziua când îl vor vedea, li se va părea lor că ei nu au petrecut[1] decât numai o seară sau o dimineaţă.",
  "El s‑a încruntat şi s‑a întors,[1]",
  "Când orbul a venit la el [ca să‑l întrebe].",
  "Şi de unde să ştii? Poate că el a voit să se curăţească",
  "Sau a venit să fie îndemnat şi i‑ar fi fost spre folos îndemnarea!",
  "În ce‑l priveşte pe cel care nu are nevoie,[1]",
  "Tu te‑ai îndreptat spre acela[1],",
  "Fără să‑ţi pese că el nu se curăţeşte,",
  "Iar în ce‑l priveşte pe cel care vine la tine cu râvnă",
  "Şi este cu frică[1],",
  "De acela nu‑ţi pasă.",
  "Dar nu! El este o îndemnare[1]",
  "Şi cine voieşte se lasă îndemnat.",
  "Înscris pe foi cinstite[1],",
  "Înălţate şi curate[1],",
  "Purtate de mâinile unor scribi[1]",
  "Nobili şi pioşi.",
  "Să fie ucis omul! Cât de necredincios este el!",
  "Din ce l‑a creat pe el?",
  "Dintr‑o picătură l‑a creat şi i‑a hotărât [soarta].",
  "Apoi i‑a făcut lui drumul uşor[1],",
  "Apoi l‑a lăsat pe el să moară şi a orânduit să fie pus în mormânt,",
  "Apoi, atunci când va voi, îl va învia pe el.",
  "Dar nu! [Omul] nu împlineşte ceea ce El îi porunceşte...",
  "Atunci să cugete omul la hrana sa [ca să vadă cum a ajuns la el]!...",
  "Noi am vărsat apa din belşug[1],",
  "Apoi am crăpat pământul, despicându‑l[1],",
  "Şi am făcut să crească pe el grâne,",
  "Viţă de vie şi legume,",
  "Măslini şi palmieri,",
  "Grădini şi pomi înalţi,",
  "Fructe şi ierburi,",
  "Spre folosul vostru şi al dobitoacelor voastre.",
  "Şi când va veni nenorocirea cea mare[1],",
  "În Ziua aceea va fugi omul de fratele lui,",
  "De mama lui, de tatăl lui,",
  "De soaţa lui şi de copiii lui!",
  "În Ziua aceea, fiecare om va avea lucrul său care îi va fi de ajuns.",
  "În Ziua aceea, vor fi chipuri luminoase,",
  "Surâzătoare şi vesele,",
  "Şi în Ziua aceea, vor fi chipuri cu colb pe ele,",
  "Pe care le va acoperi întunericul, –",
  "Aceştia sunt necredincioşii nelegiuiţi.",
  "Când soarele se va întuneca",
  "Şi când stelele se vor risipi",
  "Şi când munţii vor fi spulberaţi",
  "Şi cămilele îngreunate de zece luni vor fi neîngrijite,[1]",
  "Când sălbăticiunile vor fi adunate",
  "Şi când mările se vor aprinde,",
  "Când sufletele se vor împerechea [cu trupurile lor]",
  "Şi când fetiţa îngropată de vie[1] va fi întrebată",
  "Pentru ce păcat a fost omorâtă,",
  "Când foile[1] vor fi desfăcute şi împărţite",
  "Şi când cerul va fi îndepărtat,[1]",
  "Când Iadul se va aprinde",
  "Şi când Raiul va fi adus aproape,",
  "Atunci va şti [fiecare] suflet ce a adus[1].",
  "Dar nu! Jur pe stelele ce fug înapoi,",
  "Ce grăbesc să se ascundă,",
  "Şi pe noaptea slab întunecată [furişată]",
  "Şi pe dimineaţa care vine!",
  "Acesta[1] este cuvântul unui trimis darnic,[2]",
  "Înzestrat cu mare putere, cu vază la Stăpânul Tronului,",
  "Căruia i se arată supunere acolo, cinstit.",
  "Tovarăşul vostru[1] nu este nebun!",
  "El l‑a văzut în zarea limpede[1].",
  "Şi el nu este cu necunoscutul [ce i‑a fost revelat] zgârcit.",
  "Acesta[1] nu este nici cuvântul unui şeitan alungat cu pietre!",
  "Deci unde [voiţi să] vă duceţi?[1]",
  "El[1] nu este decât o îndemnare pentru lumi,",
  "Pentru acela dintre voi care voieşte să meargă pe drumul cel drept.",
  "Dar voi nu puteţi voi decât dacă voieşte Allah, Stăpânul lumilor.",
  "Când cerul se va despica",
  "Şi stelele vor cădea",
  "Când mările vor izbucni [în flăcări][1]",
  "Şi când mormintele vor fi răsturnate[1],",
  "Atunci va şti [fiecare] suflet ce a împlinit şi ce a lăsat[1].",
  "O, omule! Ce te‑a înşelat pe tine în privinţa Domnului tău[1] Cel G eneros [Al‑Karim],",
  "Care te‑a creat, te‑a întregit şi ţi‑a dat statură dreaptă[1]",
  "Şi te‑a plăsmuit pe tine în chipul în care a voit[1]?",
  "Dar nu! Voi nu credeţi în Ziua Judecăţii!",
  "Însă peste voi sunt veghetori",
  "Cinstiţi, care scriu.",
  "Ei ştiu ce faceţi voi[1].",
  "Cei evlavioşi vor intra în Rai,",
  "Iar nelegiuiţii vor intra în Iad,",
  "Vor arde în el în Ziua Judecăţii,",
  "Fără putinţa de a scăpa de el.",
  "Dar de unde să ştii tu ce este Ziua Judecăţii?[1]",
  "Şi încă o dată: de unde să ştii tu ce este Ziua Judecăţii?",
  "O Zi în care nici un suflet nu va putea [face nimic] pentru alt suflet şi în Ziua aceea porunca va fi a lui Allah.",
  "Vai acelora care înşală la măsură,[1]",
  "Aceia care, dacă li se măsoară de către [alţi] oameni, voiesc măsură întreagă,[1]",
  "Însă atunci când ei măsoară şi cântăresc, dau mai puţin!",
  "Oare nu cred aceia că ei vor fi înviaţi[1]",
  "Într‑o Zi mare,",
  "O Zi în care oamenii vor sta înaintea Stăpânului lumilor?",
  "Dar nu! Celor nelegiuiţi le este scris că se vor afla în Sijjin[1]! –",
  "Dar de unde să ştii tu ce este Sijjin? –",
  "Într‑o carte scrisă limpede!",
  "Vai în Ziua aceea pentru cei care tăgăduiesc,",
  "Pentru cei care tăgăduiesc Ziua Judecăţii[1]!",
  "Însă nu o tăgăduieşte pe ea decât cel nelegiuit şi păcătos,",
  "Care, atunci când i se recită lui versetele Noastre, zice: „Poveşti ale celor de demult!”",
  "Dar nu![1] S‑au acoperit de rugină inimile lor cu cele pe care le‑au agonisit![2]",
  "Nu! În Ziua aceea ei vor fi împiedicaţi de la vederea Domnului lor!",
  "Apoi ei vor fi cei care ard în Iad",
  "Şi atunci li se va zice [lor]: „Aceasta este ceea ce aţi tăgăduit!”",
  "Dar nu! Celor drepţi le este scris că ei se vor afla în Illiyyin[1].",
  "Dar de unde să ştii tu ce este Illiyyin?",
  "Într‑o carte scrisă limpede!",
  "Vor face mărturie pentru ea cei apropiaţi [de Allah][1].",
  "Cei drepţi se vor afla în [Grădinile] plăcerii.",
  "Îi vor privi de pe divanuri.",
  "Pe feţele lor vei recunoaşte strălucirea Raiului.",
  "Li se va da să bea dintr‑un nectar pecetluit,",
  "A cărui pecete este moscul. Şi întru aceasta [se cuvine] să se întreacă cei care se întrec.",
  "Iar amestecul lui este din Tasnim[1].",
  "Un izvor din care beau cei apropiaţi [de Allah].",
  "Cei ce sunt nelegiuiţi[1] au râs de cei care cred,",
  "Iar când au trecut pe lângă ei, şi‑au făcut semne,",
  "Iar când s‑au întors la familiile lor, s‑au întors ei batjocorind,",
  "Iar când i‑au văzut pe ei, au zis: „Aceştia sunt în rătăcire!”",
  "Or ei[1] n u a u f ost t rimişi c a p ăzitori[2] asupra lor[3]!",
  "În Ziua aceasta[1] cei care cred vor râde de necredincioşi,",
  "Privind de pe divanuri.",
  "[Nu‑i aşa că] sunt răsplătiţi necredincioşii pentru ceea ce au săvârşit?",
  "Când cerul se va crăpa",
  "Şi‑I va da ascultare Stăpânului său, după cuviinţă,",
  "Când pământul se va întinde",
  "Şi va arunca afară ceea ce se află în el şi se va deşerta[1]",
  "Şi‑I va da ascultare Stăpânului său, după cuviinţă...",
  "O, omule! Tu te sileşti către Domnul tău din răsputeri şi tu Îl vei întâlni!",
  "În ce‑l priveşte pe cel căruia i se va da cartea în dreapta sa[1],",
  "Cu acela se va face socoteală uşoară[1]",
  "Şi el se va întoarce la familia sa bucuros[1].",
  "Însă în ce‑l priveşte pe acela căruia cartea sa i se va da prin spatele său,[1]",
  "Acela se va ruga pentru pieire,",
  "Şi va arde în flăcări.",
  "El a fost bucuros în mijlocul familiei sale",
  "Şi şi‑a închipuit că nu se va întoarce niciodată[1].",
  "Dar nu![1] Domnul lui l‑a văzut pe el prea bine[2].",
  "Nu! Jur pe amurg",
  "Şi pe noapte şi pe ceea ce adună ea",
  "Şi pe Luna care se întregeşte!",
  "Voi veţi trece de la o stare la alta!",
  "Dar ce au ei că nu cred,",
  "Iar când li se citeşte Coranul nu se prosternează?[1]",
  "Însă aceia care nu cred îl socotesc mai degrabă minciună,",
  "Iar Allah ştie mai bine ce ascund ei.",
  "Vesteşte‑le lor, aşadar, un chin dureros[1],",
  "Afară de aceia care cred şi plinesc fapte bune, căci ei vor avea parte de o răsplată neîntreruptă.",
  "Pe cerul cu faze[1]",
  "Şi pe Ziua făgăduită!",
  "Pe martor şi pe ceea ce este văzut[1]!",
  "Blestemaţi să fie cei [care] au săpat şanţul adânc,[1]",
  "Cel cu focul aprins de vreascuri [din abundenţă],",
  "În vreme ce stăteau aşezaţi lângă el[1]",
  "Şi ei erau martori la ceea ce le‑au făcut credincioşilor,",
  "Pe care nu s‑au răzbunat decât pentru că ei au crezut în Allah Cel Puternic [şi] Vrednic de Laudă [Al‑Aziz, Al‑Hamid],",
  "A Căruia este împărăţia cerurilor şi a pământului. Iar Allah este Martor peste toate[1].",
  "Aceia care i‑au prigonit pe cei credincioşi şi pe cele credincioase, iar apoi nu s‑au căit, vor avea parte de chinurile Gheenei şi vor avea parte de chinurile Focului.",
  "Însă aceia care cred şi împlinesc fapte bune, vor avea parte de Grădini pe sub care curg pâraie şi aceasta este izbânda cea mare.",
  "Răzbunarea Domnului tău este aspră.",
  "El este Cel care face prima oară [creaţia] şi El este Cel care o face din nou[1].",
  "El este Cel Iertător[1] [şi] Cel Plin de Dragoste [Al‑Ghafur, Al‑Wadud][2],",
  "Stăpânul Tronului, Cel Glorios [Al‑Majid],",
  "Cel care face ceea ce voieşte.",
  "Oare a ajuns până la tine vestea despre oştenii",
  "Lui Faraon şi a neamului Thamud?[1]",
  "Aceia care nu cred stăruie în tăgăduire[1],",
  "Însă Allah, care se află în urma lor, îi cuprinde pe ei.",
  "Dar acesta este un Coran glorios,",
  "Pe o Tablă păstrată [de Allah].",
  "Pe cer şi pe cel care vine noaptea[1]!",
  "Dar de unde să ştii tu ce este cel care vine noaptea?!",
  "[Acesta este] luceafărul cel strălucitor!",
  "Nu este suflet care să nu aibă asupra sa un păzitor[1],",
  "Deci să cugete[1] omul din ce este el creat!",
  "El este creat dintr‑o apă ţâşnită,",
  "Ce iese dintre coaste şi piept[1]!",
  "El[1] are puterea să‑l facă din nou,",
  "În Ziua în care se vor dezvălui tainele,[1]",
  "Şi atunci nu va avea nici putere, nici ajutor.",
  "Pe cerul cel cu revenirea [ploii]",
  "Şi pe pământul cu crăpături[1]!",
  "El este un Cuvânt hotărâtor[1],",
  "El nu este o glumă!",
  "Ei[1] plănuiesc un vicleşug,",
  "Dar şi Eu plănuiesc un vicleşug!",
  "Deci, dă‑le un răgaz necredincioşilor! Dă‑le lor un scurt răgaz!",
  "Laudă numele Domnului tău Cel Preaînalt [Al‑’A’la]",
  "Care a creat şi a plămădit",
  "Şi care a orânduit şi a călăuzit,",
  "Care a făcut să se ivească păşunea[1],",
  "Iar apoi[1] a făcut‑o fân întunecat!",
  "Noi te vom învăţa să reciţi [Coranul], astfel încât tu să nu uiţi,",
  "Decât numai ce voieşte Allah; El cunoaşte deopotrivă ceea ce se rosteşte şi ceea ce este ascuns.",
  "Noi ţi‑l vom face uşor [să urmezi] religia cea mai uşoară",
  "Deci îndeamnă[1], întrucât îndemnarea este spre folos.",
  "Cel ce se teme [de Allah] se lasă îndemnat,",
  "Dar se fereşte cel nelegiuit,",
  "Care va arde în focul cel mai mare,",
  "În care nici nu va muri, nici nu va trăi [o viaţă uşoară].",
  "Va izbândi cel ce se curăţeşte",
  "Şi numele Domnului său îl pomeneşte şi face Rugăciunea.",
  "Dar voi alegeţi viaţa din această lume[1],",
  "Însă Viaţa de Apoi este mai bună şi este dăinuitoare.",
  "Aceasta[1] se află încă şi în foile cele vechi,",
  "În foile lui Avraam şi ale lui Moise[1].",
  "Oare a ajuns la tine vestea despre cea care acoperă[1]?",
  "În Ziua aceea, vor fi chipuri umilite,",
  "Muncindu‑se, istovite,",
  "Arzând într‑un foc fierbinte.",
  "Şi li se va da să bea dintr‑un izvor clocotitor",
  "Şi nu vor avea ca mâncare decât dari’[1],",
  "Ce nici nu îngraşă şi nici nu astâmpără foamea.",
  "Şi în Ziua aceea vor fi chipuri vesele,",
  "Mulţumite de strădania lor [de pe pământ],",
  "Într‑o Grădină înălţată,",
  "În care nu vor auzi vorbe deşarte.",
  "În ea va fi un izvor ce curge,",
  "În ea vor fi divanuri ridicate",
  "Şi pocale aşezate[1]",
  "Şi perne rânduite[1]",
  "Şi covoare aşternute.",
  "Oare nu se uită ei la cămile[1] cum sunt ele create?",
  "Şi la cer, cum este înălţat?",
  "Şi la munţi, cum sunt ei ridicaţi?",
  "Şi la pământ, cum este el întins?",
  "Deci îndeamnă! Tu eşti numai un îndemnător,",
  "Tu nu ai putere asupra lor [ca să‑i sileşti la credinţă],",
  "Însă pe acela care întoarce spatele şi nu crede,",
  "Pe acela îl va chinui Allah cu chinul cel mai mare[1].",
  "La Noi este întoarcerea lor[1]",
  "Şi Nouă Ne revine să le cerem lor socoteală!",
  "Pe zori",
  "Şi pe cele zece nopţi![1]",
  "Pe cel care are pereche şi pe cel fără pereche[1]",
  "Şi pe noaptea ce se scurge!",
  "Oare este acesta un jurământ pentru cel cu pricepere?",
  "Oare nu ai văzut ce a făcut Domnul tău cu ’Ad,",
  "Cu Iram[1], [cetatea] cu corturi ridicate,",
  "Care nu a mai avut seamăn printre cetăţi",
  "Şi cu cei din neamul Thamud, care au tăiat stâncile din vale,[1]",
  "Şi cu Faraon, stăpânul oştenilor",
  "Care au fost nelegiuiţi în cetăţile [lor]",
  "Şi au înmulţit stricăciunea în ele?",
  "Aşadar, Domnul tău a vărsat asupra lor chinuri felurite!",
  "Domnul tău este la pândă!",
  "Cât despre om, când Domnul său îl încearcă şi îl cinsteşte şi este îndurător cu el, atunci el zice: „Domnul meu m‑a cinstit!”",
  "Însă când Domnul său îl încearcă şi‑i micşorează lui înzestrarea, atunci el zice: „Domnul meu m‑a umilit!”",
  "Dar nu! Voi nu‑l cinstiţi pe orfan",
  "Şi nu vă îndemnaţi la hrănirea sărmanului",
  "Şi mâncaţi moştenirea[1] cu lăcomie",
  "Şi iubiţi averea cu o dragoste fără de margini!",
  "Nu![1] Când pământul va fi prefăcut în pulbere",
  "Şi va veni Domnul tău, când îngerii vor sta rânduri‑rânduri",
  "Şi va fi adusă în Ziua aceea Gheena, în Ziua aceea omul îşi aminteşte. Dar cum să‑i mai fie lui de folos amintirea?",
  "Şi va zice el: „Ce bine ar fi fost, dacă aş fi făcut mai înainte [fapte bune] pentru viaţa mea!”",
  "Dar în Ziua aceea nimeni nu va osândi aşa cum osândeşte El",
  "Şi nimeni nu va lega aşa de strâns cum leagă El...",
  "„O, tu suflet liniştit!",
  "Întoarce‑te la Domnul tău mulţumit şi împăcat",
  "Şi intră între robii Mei",
  "Şi intră în Raiul Meu[1]!”",
  "Nu! Jur pe această cetate –",
  "Şi Tu[1] eşti locuitor al acestei cetăţi![2] –",
  "Şi pe părinte şi pe ceea ce el zămisleşte![1]",
  "Noi l‑am creat pe om spre încercare!",
  "Crede el că nu va avea nimeni putere asupra lui?",
  "El zice: „Am irosit avere multă!”[1]",
  "Oare crede el că nu‑l vede nimeni?",
  "Oare nu i‑am dat lui doi ochi",
  "Şi o limbă şi două buze",
  "Şi nu i‑am dat lui două drumuri?[1]",
  "Dar el nu a străbătut drumul cel greu![1]",
  "Dar de unde să ştii tu ce este drumul cel greu?",
  "Dezlegarea unui gât",
  "Sau hrănirea, într‑o zi de foamete,",
  "A unui orfan dintre rude",
  "Sau a unui sărman, aflat în sărăcie lucie!",
  "Apoi, a fost dintre aceia care cred şi se îndeamnă la răbdare[1] şi se îndeamnă la îndurare!...[2]",
  "Aceştia sunt adepţi ai dreptei[1]",
  "Aceia, însă, care tăgăduiesc semnele Noastre sunt adepţi ai stângii[1]",
  "Şi asupra lor va fi un Foc închis.[1]",
  "Pe Soare şi pe strălucirea lui",
  "Şi pe Luna care îi urmează!",
  "Pe ziua care îl face să strălucească",
  "Şi pe noaptea care îl acoperă!",
  "Pe cer şi pe ceea ce l‑a înălţat[1]",
  "Şi pe pământ şi pe ceea ce l‑a făcut întins!",
  "Şi pe suflet şi pe ceea ce l‑a plăsmuit",
  "Şi i‑a insuflat lui nelegiuirea sa şi evlavia sa!",
  "Izbândeşte cel care‑l curăţeşte",
  "Şi pierdut este cel care‑l strică[1]!",
  "A învinuit de minciună [neamul] Thamud prin trecerea măsurii,",
  "Când s‑a ridicat cel mai ticălos dintre ei.",
  "Trimisul lui Allah[1] le‑a zis lor: „Este cămila lui Allah, adăpaţi‑o!”",
  "Însă ei l‑au socotit mincinos şi au junghiat‑o. Şi Domnul lor s‑a mâniat pe ei pentru păcatul lor şi a trimis asupra lor [pedeapsă], cuprinzându‑i pe toţi,",
  "Fără ca El să Se teamă de urmare[1]!",
  "Pe noapte, când acoperă[1]",
  "Şi pe zi, când se luminează[1]",
  "Şi pe ceea ce a creat bărbat şi femeie!",
  "Râvna voastră este felurită[1]!",
  "Cât despre cel care dăruieşte şi are frică [de Allah]",
  "Şi crede în răsplata cea frumoasă,",
  "Aceluia îi vom uşura Noi [calea] către bucurie.",
  "Cât despre cel care este zgârcit şi caută să se îmbogăţească",
  "Şi tăgăduieşte răsplata cea frumoasă,",
  "Aceluia îi vom uşura Noi [calea] către ceea ce este cel mai greu[1]",
  "Şi nu‑i va fi de nici un folos averea, când el va fi aruncat [în Foc].",
  "Nouă Ne revine călăuzirea",
  "Şi ale Noastre sunt atât Lumea de Apoi, cât şi lumea aceasta.",
  "V‑am prevenit pe voi despre un Foc ce arde cu flacără[1],",
  "Unde nu va arde decât cel mişel,",
  "Care tăgăduieşte[1] şi întoarce spatele[2],",
  "În vreme ce va fi ferit de el cel evlavios,",
  "Care dă averea lui [ca milostenie] şi se curăţeşte[1]",
  "Şi care nimănui nu‑i face un bine pentru a fi răsplătit,[1]",
  "Ci numai căutând Faţa Domnului[1] său Cel Preaînalt.[2]",
  "Şi el va fi mulţumit[1]!",
  "Pe ziua luminoasă",
  "Şi pe noapte, când se întunecă!",
  "Domnul tău nu te‑a părăsit şi nu te urăşte![1]",
  "Viaţa de Apoi va fi pentru tine mai bună decât prima[1]!",
  "Şi Domnul tău îţi va dărui şi vei fi tu mulţumit!",
  "Oare nu te‑a găsit El orfan şi ţi‑a dat adăpost?[1]",
  "Nu te‑a găsit pe tine nepăsător[1] şi te‑a călăuzit?",
  "Nu te‑a găsit pe tine sărman şi te‑a făcut bogat?",
  "Cât despre orfan, pe el nu‑l oprima!",
  "Cât despre cel care cere, pe el nu‑l alunga!",
  "Iar cât despre îndurarea Domnului tău, despre ea vorbeşte[1]!",
  "Oare nu ţi‑am deschis ţie pieptul[1]",
  "Şi nu am îndepărtat de la tine povara ta[1],",
  "Care‑ţi apasă pe spinare?",
  "Şi nu am înălţat pomenirea ta?",
  "Alături de greu vine şi uşorul![1]",
  "Alături de greu vine şi uşorul![1]",
  "Iar atunci când vei termina[1], trudeşte[2],",
  "Dorindu‑L pe Domnul tău!",
  "Pe smochini şi pe măslini",
  "Şi pe Muntele Sinin[1]",
  "Şi pe această cetate sigură![1]",
  "Noi l‑am creat pe om cu cea mai frumoasă înfăţişare,",
  "Apoi îl întoarcem pe el în locul cel mai de jos[1],",
  "Fără de aceia care cred şi împlinesc fapte bune, căci ei vor avea parte de răsplată neîntreruptă.",
  "După aceasta, ce te mai face să tăgăduieşti Judecata?",
  "Oare nu este Allah Cel mai Înţelept dintre judecători?[1]",
  "Citeşte! În numele Domnului tău care a creat,[1]",
  "Care l‑a creat pe om din sânge închegat[1]!",
  "Citeşte! Domnul tău este cel mai Nobil,",
  "Este Cel care l‑a învăţat cu calemul,",
  "L‑a învăţat pe om ceea ce el nu a ştiut!",
  "Dar nu! Omul întrece măsura,",
  "Când se vede el bogat[1]!",
  "Însă la Domnul tău se află întoarcerea!",
  "Îl vezi tu pe cel care opreşte[1]",
  "Un rob [al lui Allah], când împlineşte Rugăciunea?[1]",
  "Dar dacă ar fi el[1] pe calea cea dreaptă",
  "Sau poruncind el evlavia?[1]",
  "Şi‑l vezi tu când el tăgăduieşte sau întoarce spatele?",
  "Oare nu ştie el că Allah vede?[1]",
  "Dar nu! Dacă nu va înceta, Noi îl vom apuca de smocul [de păr],",
  "De smocul mincinos şi păcătos!",
  "Să‑i cheme el pe cei din preajma lui![1]",
  "Iar Noi îi vom chema pe păzitorii Iadului[1]!",
  "Nu! Nu‑i da lui ascultare[1], ci prosternează‑te şi apropie‑te![2]",
  "Noi am pogorât [Coranul] în noaptea al‑Qadr.",
  "Dar de unde să ştii ce este noaptea al‑Qadr?!",
  "Noaptea al‑Qadr este mai bună decât o mie de luni!",
  "În timpul ei se coboară îngerii şi Duhul[1], după voia Domnului lor, pentru orice poruncă[2]!",
  "Ea este pace, până la ivirea zorilor!",
  "Cei care nu au crezut[1] d intre o amenii C ărţii[2], ca şi idolatrii[3], nu au încetat să nu creadă până nu le‑a venit lor Dovada cea limpede:",
  "Un Trimis din partea lui Allah[1], care să le citească foi curăţite[2],",
  "În care sunt scripturi cu judecată dreaptă.",
  "Şi nu s‑au despărţit cei cărora le‑a fost dată Cartea, decât după ce le‑a venit lor dovada cea limpede[1].",
  "Şi nu li s‑a poruncit decât să‑L adore pe Allah, cu credinţă curată şi statornică în religia Lui, să împlinească Rugăciunea [As‑Salat] şi să achite Dania [Az‑Zakat]. Şi aceasta este credinţa [comunităţii] celei drepte.",
  "Cei care nu cred[1] dintre oamenii Cărţii, ca şi idolatrii, în veci vor petrece în focul Gheenei. Aceştia sunt cei mai răi dintre toate făpturile.",
  "Aceia care cred şi împlinesc fapte bune, aceia sunt cei mai buni dintre toate făpturile.",
  "Răsplata lor de la Domnul lor sunt Grădinile Edenului, pe sub care curg pâraie, şi în ele vor petrece veşnic, căci Allah este mulţumit de ei[1], iar ei sunt mulţumiţi de El. Aceasta[2] va fi pentru cel care se teme de Domnul său.",
  "Când pământul va fi zgâlţâit de cutremur",
  "Şi va scoate pământul poverile lui",
  "Şi omul va zice „Ce se întâmplă cu el?”,",
  "În ziua aceea[1], va spune el[2] veştile ce le are,",
  "Pentru că Domnul tău îi va inspira lui[1].",
  "În Ziua aceea, oamenii vor ieşi în cete[1], pentru ca să li se arate faptele lor[2].",
  "Cel care a făcut un bine cât un grăunte de colb, îl va vedea,",
  "După cum, cel care a făcut un rău cât un grăunte de colb, îl va vedea.",
  "Pe alergătorii gâfâind,[1]",
  "Ce scot scântei[1],",
  "Şi pornesc la atac dimineaţa,",
  "Stârnind colbul[1],",
  "Şi pătrund cu el în mijlocul mulţimii![1]",
  "Omul este nemulţumitor faţă de Domnul său!",
  "Şi el este martor pentru aceasta.",
  "Şi iubirea lui pentru bogăţie este puternică!",
  "Oare el nu ştie că atunci când se va risipi ceea ce este în morminte",
  "Şi se va dezvălui ceea ce este în piepturi,",
  "Atunci Domnul lor, în Ziua aceea, va fi Bineştiutor [Khabir][1] al lor?!",
  "„Ziua aceea care loveşte”!",
  "Ce este „Ziua aceea care loveşte”?",
  "Şi de unde să ştii tu ce este „Ziua aceea care loveşte”?",
  "În Ziua aceea, oamenii vor fi ca fluturii risipiţi,[1]",
  "Iar munţii vor fi ca lâna scărmănată![1]",
  "Cât despre cel ale cărui balanţe vor fi grele,",
  "El va avea parte de o viaţă plăcută[1],",
  "Iar cât despre cel ale cărui balanţe vor fi uşoare,",
  "Locul lui de veci va fi un abis[1].",
  "Şi de unde să ştii tu ce este el[1]?",
  "El este un Foc fierbinte!",
  "Vă abate goana după înmulţire,[1]",
  "Până când veţi vizita mormintele.[1]",
  "Nu! Voi veţi şti curând!",
  "Şi încă o dată: Nu! Voi veţi şti curând[1]!",
  "Nu! Dacă aţi şti cu siguranţă[1]!",
  "Voi veţi vedea Iadul!",
  "Încă o dată: Îl veţi vedea, cu siguranţă!",
  "Apoi veţi fi întrebaţi, în Ziua aceea, despre plăceri!",
  "Jur pe timp!",
  "Că omul va fi în pierdere[1],",
  "Afară de aceia care cred şi împlinesc fapte bune şi se îndeamnă unul pe altul către Adevăr şi se îndeamnă unul pe altul la răbdare.",
  "Vai pentru tot clevetitorul şi defăimătorul",
  "Care strânge avere şi o socoteşte,[1]",
  "Crezând că averea sa îl va face nemuritor!",
  "Dar nu! El va fi aruncat în Al‑Hutama[1]!",
  "Şi de unde să ştii tu ce este Al‑Hutama?",
  "Focul aprins al lui Allah,",
  "Care se înalţă peste inimi.",
  "El se va închide deasupra lor[1],",
  "În coloane întinse![1]",
  "Oare n‑ai văzut tu[1] ce a făcut Domnul tău cu oamenii elefantului?![2]",
  "Oare nu a făcut El vicleşugul lor să fie în deşert[1]?!",
  "Şi a trimis peste ei păsări în stoluri,",
  "Ca să arunce asupra lor cu pietre din lut ars!",
  "Şi i‑a făcut pe ei ca un ogor mâncat.",
  "Pentru obiceiul [neamului] Qurayş,",
  "Obiceiul lor pentru călătoria de iarnă şi cea de vară,",
  "Să‑L adore ei pe Stăpânul acestei Case[1],",
  "Care‑i hrăneşte, păzindu‑i de foame şi‑i fereşte pe ei de spaimă!",
  "Îl vezi tu[1] pe cel care tăgăduieşte Judecata?",
  "El este acela care l alungă pe orfan [cu asprime]",
  "Şi nu îndeamnă la hrănirea sărmanului.",
  "Şi vai acelora care fac Rugăciunea",
  "Fiind fără de grijă faţă de Rugăciunea lor,",
  "Care sunt numai făţarnici",
  "Şi opresc de la ajutor!",
  "Noi ţi‑am dat ţie [Al‑Kawthar][1] prisosinţă.[2]",
  "Deci împlineşte Rugăciunea pentru Domnul tău şi jertfeşte![1]",
  "Cel ce te urăşte va fi fără copii!",
  "Spune: „O, voi, necredincioşi!",
  "Eu nu ador ceea ce adoraţi[1]",
  "Şi nici voi nu adoraţi ceea ce ador eu.",
  "Nici adorarea mea nu este asemeni adorării voastre,",
  "Şi nici adorarea voastră nu este asemenea adorării mele!",
  "Voi aveţi religia voastră, iar eu am religia mea!”[1]",
  "Când vine biruinţa lui Allah[1] şi cucerirea[2]",
  "Şi‑i vezi pe oameni intrând în religia lui Allah în cete,[1]",
  "Atunci slăveşte‑L cu laudă pe Domnul tău şi roagă‑L pe El de iertare, fiindcă El este Iertător [cu cel care se căieşte] [Tawwab]!",
  "Să piară mâinile lui Abu Lahab[1] ş i s ă p iară ş i e l![2]",
  "Averea lui să nu‑i fie de nici un folos şi nici ce a agonisit!",
  "Va arde în Focul cu flăcări,",
  "Împreună cu muierea lui,[1] aducătoarea de vreascuri,",
  "Care va avea la gâtul ei o funie de fire [de palmier][1].",
  "Spune: „El este Allah, Cel Unic![1]",
  "Allah‑us‑Samad![1]",
  "El nu zămisleşte şi nu este născut",
  "Şi El nu are pe nimeni egal!”",
  "Spune: „Eu caut adăpost la Stăpânul revărsatului zorilor",
  "Împotriva răului [venind] de la ceea ce El a creat",
  "Şi împotriva răului întunericului care se aşterne",
  "Şi împotriva răului vrăjitoarelor care suflă în noduri[1]",
  "Şi împotriva răului pizmuitorului, când pizmuieşte[1].”",
  "Spune: „Eu caut adăpost la Domnul oamenilor,",
  "Stăpânul oamenilor,",
  "Dumnezeul oamenilor",
  "Împotriva răului ademenitorului fugar[1]",
  "Care şopteşte în piepturile oamenilor,[1]",
  "Dintre djinni şi oameni”."
]