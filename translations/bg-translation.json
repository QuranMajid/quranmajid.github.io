[
  "В името на Аллах, Всемилостивия, Милосърдния!",
  "Хвала на Аллах, Повелителят на световете,",
  "Всемилостивия, Милосърдния,",
  "Владетеля на Съдния ден!",
  "Само на Теб се покланяме и Теб за подкрепа зовем.",
  "Насочи ни по правия път,",
  "пътя на тези, които си дарил с благодат, а не на [тези], над които тегне гняв, нито на заблудените!",
  "Алиф. Лям. Мим.",
  "Това е Книга, в която няма съмнение, че е ръководство за богобоязливите.",
  "Които вярват в съкровеното и извършват намаз, и раздават от онова, което Ние сме им дали за препитание!",
  "И които вярват в низпосланото на теб и в низпосланото преди теб, и са убедени в отвъдния живот.",
  "Тези следват вярното ръководство от своя Повелител, и тези са сполучилите.",
  "Наистина, за онези, които не повярваха е безразлично, дали си ги предупредил, или не си предупредил! Все едно те няма да повярват.",
  "Аллах е запечатал техните сърцата и слуха им, и пред техните очи има преграда. За тях е приготвено велико наказание.",
  "Сред хората има такива, които казват: “Повярвахме в Аллах и в Сетния ден.” Ала те не са вярващи.",
  "Стараят се да измамят Аллах и онези, които повярваха, ала мамят само себе си и не осъзнават това.",
  "Сърцата им са поразени от болест. Аллах да усили тяхната болест! За тях е приготвено мъчително наказание, защото са лъгали.",
  "И когато им се каже: “Не разпространявайте безнравственост по земята!” ­ казват: “Ние само творим добро.”",
  "Наистина, те само разпространяват безнравственост, но не осъзнават това.",
  "И когато им се каже: “Повярвайте, както хората повярваха!” ­ казват: “Да повярваме, както повярваха глупците ли?” Но те именно са глупците. Ала не знаят.",
  "И щом срещнат онези, които повярваха, казват: “Ние повярвахме.” Но щом се уединят със своите шейтани, казват: “Ние сме с вас, само им се присмиваме.”",
  "Аллах им се присмива увеличавайки още повече тяхното беззаконие, в което сляпо се лутат.",
  "Тези са, които купуват заблудата вместо вярното ръководство. Ала тяхната сделка не им носи печалба, и не са на правия път.",
  "Те приличат на човек, запалил огън, но щом наоколо се озари, Аллах ги лишава от светлината и ги оставя в тъмнини, където те нищо не виждат.",
  "Глухи, неми, слепи! Те няма да се завърнат [на правия път].",
  "Или са като [застигнати от] дъждовен облак на небето. Той носи мрак, гръм и мълния. В смъртен страх запушват с пръсти ушите си от [грохота на] гръмотевиците. Наистина, Аллах обгражда неверниците.",
  "Мълнията е готова да отнеме зрението им. Всякога, щом ги освети, вървят, а щом се спусне мрак над тях, спират. Ако Аллах пожелае, Той би ги лишил от слуха, и зрението им. Наистина, Аллах над всяко нещо е Могъщ!",
  "О, хора! Покланяйте се на своя Повелител, Който е сътворил вас и онези преди вас, може би ще станете праведни.",
  "Онзи, Който стори за вас от земята постеля и от небето ­ свод, и изсипва вода от небето, и чрез нея вади плодовете за вашето препитание. Ето защо не сторвайте никой равен на Аллах, след като вече знаете!",
  "А ако се съмнявате в това, което сме низпослали на Нашия раб, донесете една сура, подобна на неговите, и призовете вашите свидетели ­ освен Аллах ­ ако говорите истината!",
  "Но не го ли направите ­ а вие никога не ще [го] направите ­ бойте се от Огъня, горивото на който са хората и камъните! Подготвен е той за неверниците.",
  "И благовествай онези, които вярват и вършат праведни дела, че за тях са Градините, сред които реки текат! Всякога, щом бъдат нахранени с плод оттам, казват: “Това е [същото], с което и преди бяхме хранени.” А ще са дарени с негово подобие. Там за тях има пречисти съпруги и там ще пребивават вечно.",
  "Наистина, Аллах не се свени да дава за пример и един комар, или нещо по-голямо от него. Тези, които са повярвали, знаят, че това е истината от техния Повелител. А които са неверници, изричат: “Какво цели Аллах с този пример?” Заблуждава с него Той мнозина и напътва в правия път с него Той мнозина. Ала заблуждава с него само нечестивците,",
  "които нарушават обета пред Аллах след неговото потвърждаване и прекъсват онова, което Аллах е повелил да бъде съединено, и сеят по земята развала. Именно, те ще се окажат от губещите.",
  "Нима вие няма да повярвате в Аллах? Вие бяхте мъртви, и Той ви съживи. След това Той пак ще ви умъртви, после ще ви съживи, а след това ще бъдете върнати при Него.",
  "Той е, Който сътвори за вас всичко на земята, после се насочи към [сътворяването на] небето и създаде седем небеса. Той всяко нещо знае.",
  "И когато твоят Повелител рече на меляикетата: “Ще създам на земята наместник.” Те казаха: “Нима ще създадеш там някой, който ще сее по нея развала и ще пролива кръв, докато ние Те славим с възхвала и възнасяме Твоята святост?” Той им рече: “Наистина, Аз знам, каквото вие не знаете.”",
  "Той научил Адам на всевъзможни имена [на нещата], после ги представил на меляикетата и казал: “Съобщете ми имената на тези [неща], ако говорите истината!”",
  "Те казаха: “Пречист си Ти! Нямаме друго знание, освен това, на което Ти ни научи. Наистина, Ти си Всезнаещия, Премъдрия.”",
  "Той рече: “О, Адам, съобщи им имената!” И когато им съобщи имената, Аллах каза: “Не ви ли рекох, че знам съкровеното на небесата и на земята, и знам какво разкривате и какво потулвате?”",
  "И когато Ние рекохме на меляикетата: “Поклонете се на Адам!”, те се поклониха, освен Иблис. Възпротиви се той, възгордя се и стана един от неверниците.",
  "И рекохме: “О, Адам, заживейте заедно със своята съпруга в Дженнета. Яжте там до насита, откъдето пожелаете, но не приближавайте до онова дърво, за да не се окажете сред грешниците!”",
  "Но шейтан ги подмами да се препънат и ги извади от там където бяха. И казахме: “Напуснете, и бъдете врагове един на друг! За вас земята ще бъде обител и наслаждение до известно време.”",
  "Адам прие слова от своя Повелител, и Той прие покаянието му. Наистина, Той е Приемащия покаянието, Милосърдния.",
  "Казахме: “Напуснете оттук всички! И ако при вас дойде ръководство от Мен, за онези, които последват Моето ръководство, не ще има страх и не ще скърбят.",
  "А тези, които не повярват и отхвърлят Нашите знамения, ще бъдат обитателите на Огъня. Там ще пребивават вечно.”",
  "О, синове на Исраил! Помнете Моята благодат, с която ви обсипах, и спазвайте своя обет към Мен, за да спазвам и Аз Своя обет към вас. И само от Мен се страхувайте!",
  "И вярвайте в това, което Аз низпослах, за потвърждение на онова, което имате! И не бъдете първите неверници към него, и не продавайте на никаква цена Моите знамения. И само от Мен се страхувайте!",
  "И не смесвайте истината с лъжата, и не скривайте истината, когато [я] знаете!",
  "И извършвайте намаз, , и се покланяйте с покланящите се!",
  "Нима повелявате на хората праведност, а забравяте себе си, въпреки че вие четете Книгата? Нима няма да се вразумите?",
  "И искайте помощта [на Аллах] с търпение и намаз! Наистина, намазът е тежко бреме за всеки, ала не и за смирените,",
  "които са убедени, че ще срещнат своя Повелител и че при Него ще се върнат.",
  "О, синове на Исраил! Помнете Моята благодат, с която ви обсипах, и че Аз ви извисих над другите народите!",
  "И бойте се от Деня, в който ни една душа няма да замени друга в нищо и не ще се приеме от нея застъпничество, и не ще се вземе от нея откуп, и никому не ще се помогне.",
  "И [спомнете си], когато ви избавихме от хората на Фираун. Те ви подложиха на ужасно наказание, като избиваха синовете ви, а пощадяваха жените ви. Това бе велико изпитание за вас от вашия Повелител.",
  "И когато разделихме за вас морето на две и ви избавихме, и издавихме хората на Фираун пред очите ви.",
  "И когато определихме за Муса четиридесет нощи, а подир него изваяхте телеца, извършвайки несправедливост.",
  "После Ние ви простихме, - може би, ще бъдете благодарни!",
  "И когато Ние дадохме на Муса Книгата и способността да разграничава, - може би вие ще последвате правия път!",
  "И когато Муса рече на своя народ: “О, народе мой! Вие бяхте несправедливи към себе си, като изваяхте телеца. Покайте се пред своя Създател и убийте [злите сред] вас! Това е за ваше добро пред Създателя ви. Той ще приеме вашето покаяние. Наистина, Той е Приемащия покаянието, Милосърдния.”",
  "И когато изрекохте: “О, Муса, не ще ти повярваме, докато не видим Аллах наяве”. Вас ви порази мълнията, и вие наблюдавахте това.",
  "След това Ние ви пробудихме след вашата смърт, - може би ще бъдете благодарни!",
  "И ви заслонихме с облака, и спуснахме над вас манната и пъдпъдъците: “Яжте от благата, които ви дарихме!” Не на Нас те причиниха несправедливост, те постъпиха несправедливо към себе си.",
  "И когато Ние рекохме: “Влезте в това селище и яжте оттам в доволство, където пожелаете! И влезте през вратата, кланяйки се, и кажете: “Опрости ни!” Ние ще ви извиним прегрешенията и ще надбавим [награда] за благодетелните.”",
  "Ала угнетителите подмениха словото, което им бе казано, с друго. И изсипахме над угнетителите напаст от небето, защото бяха нечестивци.",
  "И когато Муса поиска вода за своя народ, Ние рекохме: “Удари с тоягата си по камъка!” И дванадесет извора избликнаха от него. Вече всички хора знаеха своето място за пиене. [На тях им бе казано]:“Яжте и пийте от препитанието на Аллах! И не вършете злини по земята, като разпространявате развала!”",
  "И когато вие рекохте: “О, Муса! Не ще изтърпим на една и съща храна. Помоли своя Повелител заради нас, да ни даде от онова, което земята ражда ­от нейните билки, подправки, зеленчуци, краставици, чесън, леща, и лук.” Той каза: “Нима ще замените по-доброто с по-лошо? Слезте към някой град и ще намерите онова, което търсите!” И бяха белязани с унижението и бедността, и си навлякоха гнева на Аллах, защото не повярваха в знаменията на Аллах и убиваха пророците несправедливо. То стана, защото се противяха и престъпваха.",
  "Онези, които вярват, и юдеите, и християните, и сабеите, онези [от тях], които са повярвали в Аллах и в Сетния ден, и вършат праведни дела, е приготвена награда при техния Повелител. Те не ще познаят страха, и не ще скърбят.",
  "И когато Ние приехме вашия обет, и въздигнахме над вас планината [ви рекохме]: “Хванете здраво това, което Ние ви дадохме, и помнете какво има в него, може би вие ще се побоите!”",
  "След това се отвърнахте и ако не бе благосклонността и милостта на Аллах към вас, щяхте непременно да сте от губещите.",
  "Вие знаехте онези от вас, които престъпиха в съботата. Ние им рекохме: “Бъдете маймуни презрени!”",
  "Сторихме го за назидание по тяхно време и след тях, и за поука на богобоязливите.",
  "И когато Муса рекъл на своя народ: “Аллах ви повелява да заколите крава.” Те казаха: “На присмех ли ни взимаш?” Рекъл: “Опазил ме Аллах да съм от невежите!”",
  "Казаха: “Позови ни твоя Повелител, да ни разкрие каква да бъде тя!” Той отвърнал: “Казва да е крава ­ нито стара, нито юница, а по средата на това. И направете, каквото ви се повелява!”",
  "Казаха: “Позови ни твоя Повелител, да ни разкрие какъв да бъде цветът й!” Той отвърнал: “Казва да е крава светло-жълта на цвят, за радост на очите.”",
  "Казаха: “Позови ни твоя Повелител, да ни разкрие каква да бъде ­ за нас кравите си приличат. И ако Аллах желае, ще сме напътени.”",
  "Той отвърнал: “Казва да не бъде впрягана крава ­ нито да е орала земята, нито да напоява посева, здрава, без петна по нея.” Казаха: “Сега ти посочи истината.” Те я заклаха, въпреки без малко да не го направят.",
  "И когато убихте един човек, спорехте за това. Но Аллах разкрива онова, което спотайвате.",
  "Ние рекохме: “Ударете го [т.е. убития] с част от нея [и той ще се съживи]!” Така Аллах съживява мъртъвците и ви показва Своите знамения, може би ще се вразумите!",
  "После сърцата ви закоравяха и са като камъни, или дори по-корави. Да! И сред камъните има такива, от които бликват реки, и сред тях някои се разцепват и излиза оттам вода. Сред тях има такива, които падат от страх пред Аллах. Но Аллах не подминава онова, което вършите.",
  "Нима се надявате, че ще ви повярват, след като част от тях слушаха Словото на Аллах, после съзнателно го преиначаваха, след като бяха проумели неговия смисъл?",
  "И когато се срещнеха с повярвалите, казваха: “Ние повярвахме.” А щом се уединяха един с друг, казваха: “Нима ще им разправите онова, което Аллах ви е разкрил, че да ви оспорват с него пред вашия Повелител?” Нима вие не проумявате това?",
  "Нима не знаят, че Аллах знае и каквото спотайват, и каквото разгласяват?",
  "Някои от тях са неграмотни, не познават Книгата, а само измислици. Ала те само предполагат.",
  "Горко на онези, които с ръцете си пишат Книгата, после изричат: “Това е от Аллах.” ­ за да го продадат на нищожна цена! Горко им заради онова, което ръцете им написаха и горко им заради онова, което придобиха!",
  "И казват: “Не ще ни докосне Огънят освен само в броени дни.” Кажи: “Нима сте взели обет от Аллах? Аллах никога не нарушава Своя обет. Или говорите за Аллах, каквото не знаете?”",
  "Тези, които са придобили зло и грехът им ги обгражда, те ще се окажат обитателите на Огъня. Там ще пребивават вечно.",
  "А тези, които повярваха и вършат праведни дела, те ще се окажат обитателите на Дженнета. Там ще пребивават вечно.",
  "И приехме от синовете на Исраил обет: “Служете само на Аллах и се отнасяйте с добро към двамата родители и към близките, сираците и нуждаещите се! И говорете на хората с добро, и извършвайте намаз, и давайте милостинята зекят!” Но в последствие се отметнахте, освен малцина от вас, и се отдръпнахте.",
  "И приехме от вас обет, за да не проливате [един на друг] кръвта си и не се прогонвате [взаимно] от домовете си. После вие потвърдихте това и го засвидетелствахте.",
  "Но в последствие именно вие се избивахте и прогонвахте от домовете им някои от вас, като си помагахте един против друг в грях и несправедливост. И дойдеха ли при вас като пленници, ги откупвахте! А ви бе забранено да ги прогонвате. Нима вярвате в една част от Книгата, а в друга не вярвате? За онези от вас, които вършат подобно нещо, няма друго възмездие освен позор в земния живот, а в деня Къямет ще бъдат подложени на още по-ужасно наказание. Аллах не пренебрегва онова, което вършите.",
  "Тези са, които избраха земния живот вместо отвъдния. И наказанието им не ще бъде облекчено, и не ще им се помогне.",
  "И дадохме на Муса книга, и подир него изпратихме един след друг пратениците, и дадохме на Иса, сина на Мерйем, ясните знаци, и го подкрепихме със светия дух. Нима всеки път, когато пратеник ви донасяше онова, което не ви е по душа, вие проявявате високомерие? Някои нарекохте лъжци, а други убивате.",
  "И казаха: “Сърцата ни са под ключ.” Да, Аллах ги е проклел заради тяхното неверие. Те малко вярват!",
  "И щом при тях дойде от Аллах Книгата, потвърждаваща онова, което е у тях. Преди те бяха молили за победа над неверниците, и когато при тях дойде онова, което [вече] знаеха, те отказаха да повярват в него. Нека проклятието на Аллах да тегне над неверниците!",
  "Колко лошо е онова, за което продадоха душите си ­ да не вярват в низпосланото от Аллах, поради завист, че Аллах низпослава от Своята милост комуто пожелае измежду Своите раби! И заслужиха гняв върху гняв. За неверниците е приготвено унизително наказание.",
  "И когато им се каза: “Повярвайте в онова, което Аллах низпосла!” ­ казаха: “Вярваме в това, което на нас ни бе низпослано.” Те отхвърлят онова, което се е явило в последствие, а то е истината, потвърждаваща онова, което е у тях. Кажи: “А защо преди убивахте пророците на Аллах, ако сте вярващи?”",
  "И Муса ви донесе ясните знамения, а после в негово отсъствие изваяхте телеца, постъпвайки несправедливо.",
  "И когато приехме вашия обет, и въздигнахме над вас планината [ви рекохме]: “Хванете здраво това, което ви дадохме, и послушайте!” Казаха: “Чухме и се възпротивихме.” Техните сърца бяха пропити [с любов] към телеца поради неверието им. Кажи: “Колко скверно е онова, което вашата вяра ви повелява, ако вие изобщо сте вярващи!”",
  "Кажи: “Ако отвъдният дом при Аллах е само за вас, а не за другите хора, то пожелайте си смъртта, ако говорите истината!”",
  "Но те никога не ще я пожелаят, заради онова, което ръцете им са сторили преди. Аллах знае за несправедливите.",
  "Наистина ще откриеш, че те са най-ненаситните за живот хора, [дори] повече от езичниците. Всеки от тях желае да преживее хиляда години. Но дори дългия живот с нищо няма да му помогне да се спаси от наказанието. Аллах вижда онова, което те вършат.",
  "Кажи: “Кой е враг на Джебраил?” Той го низпосла в твоето сърце с позволението на Аллах в потвърждение на съществуващото вече и като вярно ръководство, и радостна вест за вярващите.",
  "Който е враг на Аллах и на Неговите меляикета, и на Неговите пратеници, и на Джебраил, и на Микаил ­ Аллах е враг на неверниците.",
  "Вече ти низпослахме ясни знамения. В тях не вярват само нечестивците.",
  "Нима всеки път, когато сключваха договор, някои от тях го отхвърляха? Нещо повече, болшинството от тях не вярват.",
  "И щом при тях дойде Пратеника на Аллах, за да потвърди наличното у тях, някои от дарените с Книгата хвърлиха зад гърба си Книгата на Аллах, сякаш те нищо не знаят.",
  "И последваха онова, което шейтаните разправяха за царството на Сюлейман. И не бе Сюлейман неверник, а шейтаните бяха неверници, те учеха хората на магия и на онова, което във Вавилон бе низпослано на меляикетата Харут и Марут. Но те не учеха никого, докато и двамата не му кажат: “Наистина, ние сме само изпитание, тъй че не ставай неверник!” И [хората] се учеха от тях как да разделят мъжа от жена му, ала с това не вредяха никому, освен с позволението на Аллах. И се учеха на онова, което им вреди, а не им е от полза. И знаеха, че който го избере, не ще има дял за него в отвъдния живот. Колко скверно е онова, за което продадоха душите си! Само ако знаеха!",
  "А ако бяха повярвали и се бояха от Аллах, то награда от Аллах би била най-доброто за тях. Само ако знаеха!",
  "О, вие които повярвахте! Не казвайте на пророка: “Раина!”, а казвайте: “Унзурна!” и слушайте! За неверниците е приготвено мъчително наказание.",
  "Нито онези от хората на Книгата, които не повярваха, нито езичниците желаеха на вас да бъде низпослано благо от вашия Повелител. Но Аллах определя за Своята милост когото пожелае. Аллах е Владетелят на великата благодат.",
  "Когато ние отменяме или накараме да се забрави един айет, то изпращаме по-добър или подобен на него. Нима не знаеш, че Аллах над всяко нещо има сила?",
  "Нима не знаеш, че на Аллах принадлежи владението на небесата и на земята, и нямате освен Аллах нито покровител, нито избавител?",
  "Или искате да питате вашия пратеник, както бе питан и Муса преди? А който подменя вярата с неверие, той се е отклонил от правия път.",
  "Мнозина от хората на Книгата, поради завист в душите, желаят, след като сте повярвали, да ви превърнат пак в неверници, след като им се разкри истината. Простете им и бъдете снизходителни, докато Аллах даде Своята повеля! Наистина, Аллах над всяко нещо има сила.",
  "И извършвайте намаз, и давайте милостинята зекят! Всяко добро, което да направите отнапред за душите си, ще го намерите при Аллах. Наистина, Аллах вижда онова, което вършите.",
  "И казаха [хората на Книгата]: “В Дженнета ще влязат само юдеи и християни.” Това са техните въжделения. Кажи им: “Дайте своя довод, ако говорите истината!”",
  "О не! Който покори на Аллах своя лик, извършвайки добро, той ще получи награда при своя Повелител. И няма да познаят страха, и няма да бъдат опечалени.",
  "И казаха юдеите: “Християните не се основават на нищо.” И християните казаха: “Юдеите не се основават на нищо.” Всички те четат Книгата, но думите на незнаещите приличат на техните думи. Аллах ще отсъди помежду им в деня Къямет за онова, по което са в разногласие.",
  "И кой е по-голям угнетител от онзи, който в джамиите на Аллах забранява да се споменава Неговото име и се стреми да ги разруши? Тези не следва да влизат там без чувството за страх. За тях в земния живот има позор, и велико наказание в отвъдния.",
  "На Аллах принадлежи изтокът и западът. Накъдето и да се обърнете, там е Ликът на Аллах. Наистина, Аллах е Всеобхватен, Всезнаещ.",
  "И казаха: “Аллах се сдоби със син.” Пречист е Той! Напротив, Нему принадлежи всичко, което е на небесата и на земята. Всички се покоряват на Него.",
  "Той е Създателят на небесата и на земята! И щом реши нещо, Той му казва само: “Бъди!”. И то става.",
  "Тези, които са лишени от знания, казват : “ Защо Аллах не говори с нас? Защо не ни се яви знамение?” Такива думи изричаха и техните предшественици. Сърцата им си приличат. Вече обяснихме знаменията на хората, които са убедени!",
  "Ние сме те изпратили с истината, и като носител на благи вести и предупредител. И не ще бъдеш питан за обитателите на Джехеннема.",
  "И не ще са доволни от теб нито юдеите, нито християните, докато не последваш тяхната религия. Кажи: “Само ръководството на Аллах е вярното ръководство.” И ако последваш страстите им подир знанието, което си получил, никой не ще те защити от Аллах и не ще те избави.",
  "Тези, които дарихме с Книга и го четат както трябва, те действително вярват в него. А тези, които не вярват в него, непременно ще се окажат сред губещите.",
  "О, синове на Исраил! Помнете Моята благодат, с която ви обсипах, и че Аз ви издигнах измежду народите!",
  "И бойте се от Деня, в който ни една душа не ще замени друга в нищо и не ще се приеме от нея откуп, и не ще й бъде от полза ничие застъпничество, и не ще им се помогне!",
  "И когато Аллах изпита Ибрахим с повелите, и той ги изпълни. Той рече: “Ще те сторя предводител на хората.” Ибрахим попита: “И от моето потомство ли?” Той рече: “Не получават Моя обет угнетителите.”",
  "И сторихме Дома [Кааба] място за събиране на хората и сигурно убежище: “Сторете мястото на Ибрахим да бъде за молитви!”И повелихме на Ибрахим и Исмаил: “Почистете Моя Дом за тези, които изпълняват таваф, пребивават за итикаф, които се кланят и правят седжде!”",
  "И когато Ибрахим рече: “Повелителю мой! Направи този град защитен и дари с плодове неговите жители, които повярваха в Аллах и в Сетния ден!” Той рече: “А който е неверник, Аз ще го оставя малко да се наслаждава, после ще го подкарам към мъчителното наказание на Огъня. И колко лоша е тази участ!”",
  "И когато Ибрахим и Исмаил издигаха основите на Дома, [казаха]: “Повелителю наш! Приеми от нас! Наистина, Ти си Всечуващия, Всезнаещия.",
  "Повелителю наш!Направи ни отдадени на Теб, и от нашето потомство ­ общност, отдадена на Теб. Покажи ни обредите на поклонението, и приеми нашето покаяние! Наистина, Ти си Приемащия покаянието, Милосърдния.",
  "Повелителю наш! Проводи им пратеник измежду тях, да им чете Твоите знамения, да ги учи на Книгата и на мъдростта, и да ги пречиства! Наистина, Ти си Всемогъщия, Премъдрия.”",
  "А кой ще се отвърне от религията на Ибрахим, освен онзи, който е безразсъден за себе си? Ние го избрахме [Ибрахим] в земния живот, а в отвъдния той е от праведниците.",
  "Когато неговият Повелител му рече: “Стани мюсюлманин!” Той рече: “Аз се покорих на Повелителя на световете.”",
  "Така Ибрахим и Якуб завеща на синовете си: “О, мои синове! Аллах избра за вас тази религия. Не умирайте без да сте станали мюсюлмани!”",
  "Нима бяхте свидетели, когато смъртта се приближи до Якуб? Той рече на своите синове: “Кому ще се покланяте след мен?” Те казаха: “Ще се покланяме на твоя Аллах и на Аллаха на твоите предци Ибрахим и Исмаил, и Исхак ­ на Единствения Аллах. На Него единствено ще бъдем покорни.”",
  "Те са общност, вече отминала. Те ще получат онова, което са заслужили, и вие ще получите онова, което сте заслужили. И не ще бъдете питани за онова, което те са извършили.",
  "И казаха: “Станете юдеи или християни и ще тръгнете по правия път!” Кажи: “Не, само вярата на Ибрахим е истинната религия, а той не бе от езичниците.”",
  "Кажете: “Вярваме в Аллах и в низпосланото на нас, и в низпосланото на Ибрахим и Исмаил, и Исхак, и Якуб, и родовете [му], и в дареното на Муса и на Иса, и в дареното на пророците от техния Повелител. Ние не правим разлика между никого от тях и на Него сме отдадени.”",
  "И ако бяха повярвали в същото, в което и вие повярвахте, то щяха да последват правия път. Но ако са се отметнали, те са в раздор. Аллах ще те избави от тях. Той е Всечуващия, Всезнаещия.",
  "[Кажи:] Такава е религията на Аллах! А коя религия може да бъде по - добра от религията на Аллах? Само на Него се покланяме.",
  "Кажи: “Нима спорите с нас относно Аллах, Който е нашият Повелител и вашият Повелител? Нам са нашите дела и вам са вашите дела. На Него сме предани.”",
  "Или ще кажете, че Ибрахим и Исмаил, и Исхак, и Якуб, и поколенията им бяха юдеи или християни? Кажи: “Вие ли знаете по-добре или Аллах?” И кой е по-несправедлив от онзи, който е скрил у себе си свидетелство от Аллах? Аллах не пренебрегва онова, което вършите.",
  "Това е народ, вече отминал. Те ще получат онова, което са заслужили, а вие ще получите онова, което сте заслужил, и няма да бъдете питани относно това, което те са вършили.",
  "Глупавите хора ще кажат: “Какво ги накара да се отвърнат от досегашната им кибля, посока за молитва?” Кажи: “На Аллах принадлежат изтокът и западът. Той води когото желае към правия път.”",
  "И така ви сторихме общност придържаща се към средата, та да свидетелствате за цялото човечество, а Пратеника да е свидетел за вас. И сторихме кибля, към която ти се обръщаше за молитвата преди, само за да разграничим последвалите Пратеника от онези, които се обръщат на пети. [Смяната] наистина се оказа тежка, но не и за онези, които Аллах е напътил. А Аллах не би погубил вярата ви. Наистина, Аллах е състрадателен и милосърден към хората.",
  "Виждаме да се обръщаш с лице към небето. Ние непременно ще те обърнем към кибля, посока за молитви, от която ще останеш доволен. Тъй че обърни лице към Свещената джамия! Където и да бъдете, обръщайте лице към нея! Наистина, дарените с Книгата непременно ще узнаят, че такава е истината от техния Повелител. Аллах не пренебрегва онова, което те вършат.",
  "Каквото и знамение да покажеш на дарените с Книгата, те не ще последват твоята кибля, посока за молитви, а и ти не ще последваш тяхната посока. И никой няма да се обръща към киблята на другите. А ако последваш страстите им след онова, което си получил от знанието, тогава ти си от угнетителите.",
  "Онези, на които дарихме Книгата, го знаят, както знаят синовете си. Но едни от тях съзнателно скриват истината.",
  "Истината е от твоя Повелител. Затова не бъди от съмняващите се!",
  "Всеки има посока, накъдето се обръща. Надпреварвайте се в извършването на добрини! Където и да сте, Аллах всички ви ще събере. Наистина, Аллах над всяко нещо има сила.",
  "Откъдето и да си излязъл, обръщай лице към Свещената джамия! Това е истината от твоя Повелител. Аллах не пренебрегва онова, което вършите.",
  "Откъдето и да си излязъл, обръщай лице към Свещената джамия! Където и да бъдете, обръщайте лица към нея, за да нямат хората довод срещу вас, освен онези от тях, които са несправедливи. Не се страхувайте от тях, а се страхувайте от Мен, за да изпълня Своята благодат към вас! Може би, вие ще последвате правия път.",
  "Изпратихме ви пратеник измежду вас, да ви чете Нашите знамения и да ви пречиства, и да ви учи на Книгата и на мъдростта, и да ви учи на онова, което не сте знаели.",
  "Споменавайте Ме, и Аз ще ви споменавам! Благодарете Ми, и не Ме отричайте!",
  "О вие, които повярвахте! Искайте помощта на Аллах с търпение и намаз! Наистина, Аллах е с търпеливите.",
  "И не наричайте “мъртви” убитите по пътя на Аллах! Напротив, те са живи, но вие не усещате това.",
  "И непременно ще ви изпитаме с малко страх и глад, и с отнемане от имотите, душите и плодовете. И благовествай търпеливите,",
  "които, щом беда ги сполети, казват: “Ние на Аллах принадлежим и при Него се завръщаме.”",
  "Върху тях има благослов и милост от техния Повелител. Те следват правия път.",
  "Наистина, ас-Сафа и ал-Мерва са от обредните знамения на Аллах. И който извършва хадж или умра в Дома Кааба, той не върши грях, като премине между тях. А който прави добро и по своя воля, то Аллах е Благодарен, Всезнаещ.",
  "Наистина онези, които скриват низпосланите от Нас ясни знамения и вярното ръководство, след като Ние ги разяснихме на хората в Книгата, тях Аллах проклина и ги проклинат проклинащите,",
  "освен онези, които се покаят и поправят, и разкрият [истината ]. Аз ще приема тяхното покаяние, защото Аз съм Приемащия покаянието, Милосърдния.",
  "Наистина онези, които не вярват и умират неверници, над тях е проклятието на Аллах и на всички меляикета и хора.",
  "Това ще продължи вечно. Наказанието им няма да бъде облекчено, и няма да им се даде отсрочка.",
  "Вашият Аллах е Единственият. Няма друг Бог освен Него, Всемилостивия, Милосърдния.",
  "Наистина, в сътворяването на небесата и земята, и в промяната на нощта и деня, и в корабите, плаващи в морето с онова, което носи полза на хората, и във водата, която Аллах изсипва от небето, и съживява с нея земята след нейната смърт, и разселва там всякакви твари, и в смяната на ветровете, и в облаците, които са между небето и земята, се съдържат знамения за хора проумяващи.",
  "Сред хората има такива, които приобщават към Аллах подобни и ги обичат така, както Аллах трябва да се обича. А тези, които са повярвали, най-силно обичат Аллах. И ако угнетителите можеха да съзрат, когато видят наказанието, че могъществото изцяло принадлежи на Аллах и че Аллах е суров в наказанието.",
  "Тогава щом видят наказанието, онези, които са били следвани, ще се отрекат от онези, които са ги следвали, и ще се прекъснат връзките между тях.",
  "А онези, които са ги следвали, ще кажат: “Ако имаме още един шанс за връщане, ще се отречем от тях, както и те се отказаха от нас.” Така Аллах ще им покаже техните деяния, та това да ги опечели. Те никога няма да излязат от Огъня.",
  "О, хора! Яжте от онова по земята, което е позволено и чисто, и не следвайте стъпките на шейтана! Наистина, за вас той е явен враг.",
  "Наистина, той ви повелява да вършите само зло и поквара, и да говорите за Аллах онова, което не знаете.",
  "И когато им се каже: “Следвайте онова, което Аллах е низпослал!” казват: “Не! Ще следваме онова, което заварихме от предците си!” А нима и ако техните предци нищо не са разбирали и не са следвали правия път?",
  "Неверниците приличат на добитък, на който пастира заповяда, но не чуват нищо, освен само зов и крясък. Те са глухи, неми и слепи. Те нищо не проумяват.",
  "О вие, които повярвахте! Яжте от благата, които Ние ви дарихме, и бъдете благодарни на Аллах, ако на Него се покланяте!",
  "Той ви забрани мършата, кръвта, свинското месо и това, което е закланото за друг, а не за Аллах. А който е принуден [да яде забраненото], без да проявява неподчинение, нито да престъпва предела на необходимото, за него не е грях. Наистина, Аллах е Oпрощаващ, Милосърден.",
  "Наистина, скриващите онова, което Аллах е низпослал в Книгата, и продаващите го на нищожна цена, ще напълнят своите стомаси само с огън. И не ще им проговори Аллах в деня Къямет, и не ще ги пречисти. За тях е приготвено мъчително наказание.",
  "Те са купили заблудата вместо вярното ръководство и наказанието вместо опрощението. И колко настойчиви са да търпят огъня!",
  "Така е, защото Аллах е низпослал Книгата с истината. А които спорят относно Книгата, те са в дълбок раздор [с истината].",
  "Благочестието не е да обръщате лице на изток или на запад. Но благочестив е онзи, който вярва в Аллах и в Сетния ден, и в меляикетата, и в Книгата, и в пророците, и раздава от своя имот, въпреки любовта си към него, на роднините и сираците, и на нуждаещите се, и на пътника [в неволя], и на просяците, и го е изразходвал за освобождаване на робите, и извършва намаз, и плаща зекят, спазва договора след неговото сключване, и проявява търпение в нужда, при болест, и във вихъра на битката. Те са искрените. Това са онези, които се страхуват от Аллах.",
  "О вие, които повярвахте! На вас ви е предписано възмездие за убитите, свободен за свободен и роб за роб, и жена за жена. А който получи опрощение от своя брат, да го получи според обичая, а той да му се издължи с добрина. Това е облекчение и милост от вашия Повелител. А който след това извърши престъпление, ще го постигне мъчително наказание.",
  "Възмездието спасява вашия живот, о разумни хора! Може би, вие ще се побоите!",
  "Когато смъртта надвисне над някого от вас и той остави добро след себе си, то на него е предписано да го завещае на двамата родители и на близките роднини според обичая. Това е дълг за онези, които се страхуват от Аллах.",
  "А който подмени [завещанието], след като го е чул, грехът е само над онези, които са го подменили. Наистина, Аллах е Всечуващ, Всезнаещ.",
  "А който се опасява от грешка или грях на завещател, и помирява [наследниците], за него не е грях. Наистина, Аллах е Опрощаващ, Милосърден.",
  "О вие, които повярвахте! На вас ви бе предписано говеенето, както бе предписано и за онези преди вас, може би ще се побоите.",
  "[Трябва да говеете] в определени дни. А който от вас е болен или на път, то нека да отговее пропуснатото в други дни. А за които говеенето е трудно, следва да дадат­ откуп, като нахранят бедняк. А който по своя воля стори благо, това е най-доброто за него. И да говеете е най-доброто за вас, ако знаете.",
  "Рамадан е месецът, през който беше низпослан Коранът – вярно ръководство за хората и с ясни доказателства от напътствието и разграничението. Който от вас се окаже в този месец, той е длъжен да говее през него, а който е болен или на път нека да отговее пропуснатото в други дни. Аллах иска да ви улесни и не иска да ви затрудни. Той желае да завършите докрай определените дни, да възвеличите Аллах за онова, с което ви е напътил в правия път. Може би, вие ще бъдете благодарни.",
  "И когато Моите раби те питат за Мен Аз съм наблизо, откликвам на зова на зовящия, когато Ме позове. Нека и те Ми откликнат, и нека вярват в Мен, за да последват верния път!",
  "Позволено ви е да прекарате нощите на говеенето при своите жени. Те са одеяние за вас и вие сте одеяние за тях. Аллах знае, че сте измамили самите себе си, но е приел вашето покаяние и ви е извинил. А сега ги обладавайте и се стремете към онова, което Аллах ви е предписал: яжте и пийте, додето различите при [пукването на] зората белия конец от черния конец! После довършете говеенето до нощта и не ги обладавайте, когато пребивавате за итикаф в джамиите! Това са границите на Аллах, не ги доближавайте! Така Аллах обяснява Своите знамения на хората, за да се побоят!",
  "И не яжте своето имущество помежду си с измама, и не подкупвайте съдиите, за да ядете част от имуществото на хората, съзнателно извършвайки грях!",
  "Питат те за новолунията. Кажи: “Те определят интервала от време за хората и за поклонението хадж.” Благочестивостта не е да влизате в домовете от задната страна. А благочестив е онзи, който се бои от Аллах. Влизайте в домовете през вратите им! И бойте се от Аллах, за да сполучите!",
  "И се сражавайте по пътя на Аллах с онези, които се сражават срещу вас, но не престъпвайте! Наистина, Аллах не обича престъпниците.",
  "И ги убивайте там, където ги сварите, и ги прогонете, оттам откъдето и те ви прогониха! Раздорът фитне е по-лош от убийството. И не се сражавайте с тях при Свещената джамия, докато не започнат там да се сражават с вас! А ако се сражават с вас, убийте ги! Такова е възмездието за неверниците!",
  "Но ако те престанат, то­ Аллах е Опрощаващ, Милосърден.",
  "И се сражавайте с тях, докогато не изчезне раздорът фитне и пребъде религията на Аллах! Но ако те престанат, тогава да не се враждува, освен против угнетителите!",
  "Месец на забрана срещу месец на забрана! И за [нарушаване на] забраните - възмездие. А който ви нападне, нападнете го така, както ви е нападнал! И бойте се от Аллах, и знайте, че Аллах е с онези, които се страхуват Него!",
  "И раздавайте по пътя на Аллах, и не се хвърляйте със собствените си ръце към гибелта! Вършете добро, тъй като Аллах обича добродетелните!",
  "И довършвайте поклонението хадж, и поклонението умра заради Аллах! А ако сте възпрени, [дайте] жертвено животно курбан според своите възможности! И не бръснете главите си, докато жертвеното животно не стигне местоназначението си! А който от вас е болен или има страдание по главата, тогава да се откупи с говеене или подаяние, или жертвоприношение. А ако сте в безопасност, онзи, който извършва поклонението умра и поклонение хадж, [таматту, сваляйки между умра и хадж “ихрама”]да принесе жертвено животно курбан според своите възможности. А който не е в състояние, да говее три дни по време на поклонението хадж и седем, щом се върне, всичко десет. Това е за онзи, чиито роднини не живеят в околностите на Свещената джамия. И бойте се от Аллах, и знайте, че Аллах е строг в наказанието!",
  "Поклонението хадж се извършва в знайни месеци. Който възнамерява през тях да извърши поклонението хадж, не трябва да встъпва в полова близост, нито да сквернослови, нито да влиза в спор по време на поклонението хадж! Каквато и добрина да сторите, Аллах я узнава. И запасете се! Най-добрият запас е боязънта от Аллах. И бойте се от Мен, о, разумни хора!",
  "И не е грях за вас да търсите милост от вашия Повелител. И когато се придвижите надолу по Арафат, споменавайте Аллах при Мешар-ал-Харам! И Го споменавайте, както ви е извел на правия път, въпреки че сте били преди това от заблудените!",
  "После се придвижете надолу, накъдето се придвижват хората, и молете Аллах за опрощение! Наистина, Аллах е Опрощаващ, Милосърден.",
  "И щом изпълните своите обреди, споменавайте Аллах, както споменавате предците си, дори по-силно! Сред хората има такива, които казват: “Повелителю наш! Въздай ни в земния живот!” Няма дял за тях в отвъдния живот.",
  "И сред тях има такива, които казват: “Повелителю наш! Въздай ни добрина в земния живот и добрина в отвъдния! И ни защити от наказанието на Огъня!”",
  "За тях има дял от онова, което са придобили. Аллах бързо прави равносметка.",
  "И споменавайте Аллах в преброените дни! А който избърза с два дни, не е грях за него, и който се забави, не е грях за него, но ако се бои от Аллах. И бойте се от Аллах, и знайте, че при Него ще бъдете събрани!",
  "Сред хората има и такива, чиито думи те омайват в земния живот и призовават Аллах за свидетел на онова, което е в сърцата им. Но те са най-свирепи в разпрата.",
  "И когато такъв се обърне, той тича по земята, за да сее по нея развала и да погуби насажденията и приплода. А Аллах не обича развалата.",
  "И когато му се каже: “Бой се от Аллах!”, го обзема гордост от греха. Достатъчен му е Джехеннема, и колко скверно място е той!",
  "Сред хората има такива, които са готови да продадат душите си, за да спечелят благоволението на Аллах. А Аллах е Състрадателен към рабите.",
  "О вие, които повярвахте! Приемете Исляма изцяло и не следвайте стъпките на шейтана! Наистина, той е ваш явен враг.",
  "И ако се подхлъзнете, след като сте получили ясните знамения, то знайте, че Аллах е Всемогъщ, Премъдър!",
  "Нима очакват само Аллах и меляикетата да дойдат при тях в сенките на облаците? А делото е отсъдено и при Аллах ще бъдат върнати делата.",
  "Попитай синовете на Исраил колко ясни знамения им дадохме! А който подмени благодатта на Аллах, след като е дошла при него, наистина Аллах е суров в наказанието.",
  "Земният живот бе разкрасен за неверниците, а те се присмиват на онези, които повярваха. Но в деня Къямет, които се страхуват от Аллах, ще бъдат над тях. Аллах безмерно въздава комуто пожелае.",
  "Хората бяха една общност и Аллах изпрати пророците за благовестители и предупредители, и заедно с тях низпосла Книгата с истината, за да отсъди между хората за онова, по което бяха в разногласие. А поради злобата помежду им изпаднаха в разногласие за нея само онези, на които тя бе дадена, след като ясните знаци бяха дошли при тях. И поведе Аллах тези, които повярваха към онова от истината, по което бяха в разногласие, с Неговото позволение. Аллах води, когото пожелае към правия път.",
  "Или смятате да влезете в Дженнета, без да ви сполети същото, което сполетя и отминалите преди вас? Връхлитаха ги беда и горест, и бяха разтърсвани, докато Пратеника и онези, които повярваха заедно с него, не казваха: “Кога ще дойде подкрепата на Аллах?” Да, подкрепата на Аллах е наблизо.",
  "Питат те какво да раздават. Кажи: “Каквото и добро да раздадете, нека е за родителите и близките, и сираците, и нуждаещите се, и пътника [в неволя]. Каквото и добро да сторите, Аллах го знае.",
  "Предписана ви е битка, а тя е омразна за вас. Но може да мразите нещо, а то да е добро за вас, и може да обичате нещо, а то да е зло за вас. Аллах знае, вие не знаете.",
  "Питат те за Свещения месец, за битка през него. Кажи: “Тежка битка е тогава, но възпирането от пътя на Аллах, неверието в Него и в Свещената джамия, и пропъждането на обитателите й оттам е по-тежко пред Аллах, и да се заблуждава е по-тежко, отколкото да се убива.” И не ще престанат да се сражават с вас, докато не ви отвърнат от вашата религия, ако могат. А които от вас отстъпят от религията си и умрат неверници, на такива пропадат делата и в земния живот, и в отвъдния, и те са обитателите на Огъня, там ще пребивават вечно.",
  "Наистина тези, които повярваха и които се преселиха, и водеха свещена борба джихад по пътя на Аллах, те се надяват на милостта от Аллах. Аллах е Опрощаващ, Милосърден.",
  "Питат те за хамр [всички видове упойващи напитки] и за мейсир [игрите на късмет]. Кажи: “В тях има голям грях и някаква изгоди за хората, но грехът им е по-голям от изгодата.” И питат какво да раздават. Кажи: “Излишъка.” Така Аллах ви обяснява знаменията, може би ще размислите,",
  "за земния и за отвъдния живот. И питат за сираците. Кажи: “Най-хубаво е онова, което е за тяхно добро.” И ако съжителствате с тях, те са ваши братя. Аллах различава кой носи вреда и кой носи добро. И пожелае ли Аллах, ще ви затрудни! Аллах е Всемогъщ, Премъдър.",
  "И не встъпвайте в брак с жени-идолопоклонички, докато не повярват! Вярваща робиня е по-добра от жена-идолопоклоничка, дори да ви е възхитила. И не разрешавайте встъпването в брак [на мюсюлманка] с мъже - езичници, докато не повярват! Безусловно, вярващ роб е по-добър от мъж - езичник, дори да ви е възхитил. Те зоват към огъня, а Аллах зове към Дженнета и опрощението с Негово позволение. И обяснява Той знаменията Си на хората, за да се поучат.",
  "И те питат за месечното кръвотечение. Кажи: “Това е страдание.” И стойте далеч от жените в [период на] месечно кръвотечение, и не ги доближавайте, докато не се очистят! А щом се очистят, обладавайте ги, откъдето Аллах ви е повелил! Наистина, Аллах обича каещите се и обича пречистващите се.",
  "Вашите жени са като нива за вас. И отивайте при нивата си, както пожелаете, и подготвяйте се отнапред, и се бойте от Аллах, и знайте, че ще Го срещнете! И благовествай правоверните!",
  "И не правете клетвите си в името на Аллах пречка да сте праведни, да се боите и да помирявате хората! Аллах е Всечуващ, Всезнаещ.",
  "Аллах няма да изисква от вас за празнословието в клетвите ви, ала ще изисква за онова, което вашите сърца са придобили. Аллах е Опрощаващ, Кротък.",
  "Онези, които се закълнат да не бъдат с жените си - да изчакат четири месеца. А върнат ли се Аллах е Опрощаващ, Милосърден!",
  "А решат ли да се разведат Аллах е Всечуващ, Всезнаещ!",
  "А разведените жени да изчакат във въздържание три месечни кръвотечения и не им е позволено да скриват онова, което Аллах е сътворил в утробите им, ако вярват в Аллах и в Сетния ден. Тогава техните мъже, ако искат помирение, имат най-голямото право да си ги възвърнат. И жените имат същите права, както и задължения съгласно обичая, но мъжете са едно стъпало над тях. Аллах е Всемогъщ, Премъдър!",
  "Разводът е два пъти [после] или задръжте [жените] с добро, или пуснете с благо. И не ви е позволено да взимате нищо от онова, което сте им дали! Освен ако двамата се опасяват да не престъпят границите на Аллах. Ако се опасявате, че двамата не ще спазят границите на Аллах, не е прегрешение за тях, ако жената даде откуп. Това са границите на Аллах, не ги нарушавайте! А които нарушават границите на Аллах те са угнетителите.",
  "А ако се разведе с нея [за трети път], тя не му е позволена после, преди да встъпи в брак с друг мъж, и ако й даде развод и той, не е прегрешение за двамата да се съберат, ако мислят, че ще спазят границите на Аллах. Това са границите на Аллах. Той ги обяснява на хора, които разбират.",
  "А когато сте дали развод на жени и те са изпълнили срока [на изчакване], задръжте ги с благо или ги пуснете с благо! И не ги задържайте с насилие, престъпвайки! А който направи това, угнетява себе си. И не се отнасяйте с насмешка към знаменията на Аллах, и споменавайте благодатта на Аллах към вас, и онова, което ви е низпослал от Книгата и мъдростта за ваше наставление! И бойте се от Аллах, и знайте, че Аллах всяко нещо знае!",
  "А ако се разведете с жените и те са изпълнили своя срок, да не им се пречи да встъпят в брак със своите съпрузи, ако се споразумеят помежду си съгласно обичая! С това се наставлява онзи от вас, който вярва в Аллах и в Сетния ден. Това за вас е най-добродетелното и най-чистото. Аллах знае, вие не знаете.",
  "А майките да кърмят рожбите си две пълни години, това е за тези които поискат кърменето да бъде завършено. Онзи, чието е новороденото, е длъжен да ги храни и облича според обичая. На всяка душа се възлага само по силите й. Да не се причиняват обиди на майка заради нейната рожба, нито на онзи, чието е новороденото, заради неговата рожба, и за наследника е същото. А ако и двамата искат отбиване, при взаимно съгласие и съветване, не е прегрешение за тях. И ако искате да поверите рожбите си на кърмачки, не е прегрешение за вас, щом се отплатите, давайки според обичая. И бойте се от Аллах, и знайте, че Аллах вижда това, което правите!",
  "А които от вас се поминат и оставят вдовици те да изчакат сами със себе си четири месеца и десет дена. Щом изпълнят срока, няма прегрешение за вас в онова, което вършат със себе си според предписанието. Сведущ е Аллах за вашите дела.",
  "И не е прегрешение за вас да намекнете пред [овдовелите] жени за сгодяване или да го спотаите в душите си. Аллах знае, че ще им споменете. Ала не им обещавайте скришом, освен ако изричате само прилични думи, и не пристъпвайте към сключване на брак, докато предписаният срок не се изпълни! И знайте, че Аллах знае какво е в душите ви, и бойте се от Него, и знайте, че Аллах е Опрощаващ, Всеблаг!",
  "Не е прегрешение за вас да се разведете с жените, преди да сте ги докоснали или уговорили задължителната плата. Зарадвайте ги, богатият според възможностите му, и бедният според възможностите му, с добро! [То] е дълг за благодетелните.",
  "А ако сте им дали развод, преди да ги докоснете, но вече сте уговорили задължителната плата, за тях е половината от онова, което сте уговорили, освен ако те се въздържат или се въздържи онзи, в чиито ръце е сключването на брака. А да се въздържате е по-близо до боязънта пред Аллах. И не забравяйте благоволението помежду си! Аллах вижда това, което правите!",
  "Спазвайте молитвите намаз, особено средната молитва намаз и заставайте смирени пред Аллах!",
  "И ако изпитвате страх, спазвайте изпълнението на намаза и като ходите пеша, и като яздите! А щом сте в безопасност, споменавайте Аллах, както ви е научил на онова, което не сте знаели!",
  "А които от вас се поминат и оставят вдовици, да завещаят на своите съпруги да се ползват [от наследството] до една година, без да бъдат прогонвани. А ако напуснат, няма прегрешение за вас в онова, което направят със себе си според предписанието. Аллах е Всемогъщ, Премъдър.",
  "На разведените жени ползване според предписанието. Това е дълг за онези, които се боят от Аллах.",
  "Така Аллах ви разяснява Своите знамения, може би ще проумеете!",
  "Нима ти не видя онези, които излязоха от домовете си с хиляди, бягайки от смъртта? Аллах им каза: “Умрете!”А после ги съживи. Наистина, Аллах е Обладателят на милостта към хората, ала повечето хора са неблагодарни!",
  "И се сражавайте по пътя на Аллах, и знайте, че Аллах е Всечуващ, Всезнаещ!",
  "Кой би дал хубав заем на Аллах, за да му го умножи Той многократно? Аллах отнема и щедро въздава, и при Него ще бъдете върнати!",
  "Нима не видя ти знатните измежду синовете на Исраил след Муса, когато казаха на един техен пророк: “Проводи ни владетел, за да се сражаваме по пътя на Аллах!” Рече: “Възможно ли е, ако ви е писано сражение, да не се сражавате?” Казаха: “А защо да не се сражаваме по пътя на Аллах, след като бяхме прокудени от нашите домове и нашите синове?” А когато им бе писано да се сражават, те се отметнаха, освен неколцина измежду тях. Аллах знае неправедните.",
  "И им рече техният пророк: “Ето, Аллах ви проводи Талут за владетел.” Казаха: “Как ще ни е владетел, когато ние сме по-достойни от него да властваме, а и не му е дадено обилно богатство!” Той рече: “Аллах го избра над вас и му надбави нашироко в знанието и в снагата. Аллах дарява Своята власт комуто пожелае.” Аллах е Всеобхватен, Всезнаещ!",
  "И им рече техният пророк: “Знамението, че той ще стане владетел, е че при вас ще дойде саркофага, в който има “сакина” – “мир и спокойствие” от вашия Повелител и остатъци, оставени от рода на Муса и рода на Харун. Носят го меляикетата. Наистина, в това има знамение за вас, ако сте правоверни.”",
  "И когато Талут потегли с войските, рече: “Аллах ви изпитва с една река. Който пие от нея, той не е с мен, а с мен е онзи, който не я вкуси, също и онзи, който загребе с ръка само една шепа.” Но пиха оттам, освен малцина измежду тях. А щом я прегазиха той и повярвалите с него, казаха: “Днес сме безсилни пред Джалут и войските му.” А онези, които се надяваха на срещата с Аллах, казаха: “Колко малки дружини са надвивали многобройни с позволението на Аллах! Наистина, Аллах е с търпеливите.”",
  "И щом се изправиха пред Джалут и войските му, казаха: “Повелителю наш! Излей търпение над нас и стъпките ни затвърди, и ни подкрепи срещу неверниците!”",
  "И ги сразиха с позволението на Аллах, и Дауд уби Джалут, и Аллах му даде владението и мъдростта, и го научи, на каквото Той пожела. Ако Аллах не отблъскваше едни хора чрез други, земята щеше да се провали. Но Аллах е Владетел на благодат за световете.",
  "Това са знаменията на Аллах, четем ти ги правдиво. Наистина, ти си от пратениците!",
  "Това са пратениците! ­На едни от тях отредихме преимущество пред другите. Сред тях имаше такива, с които Аллах е говорил и въздигна други по степени. И дадохме на Иса, сина на Мерйем, ясните знамения, и го подкрепихме със светия дух. А ако Аллах бе поискал, дошлите след тях нямаше да се сражават, след като получиха ясните знамения. Ала те се разделиха и някои от тях повярваха, а някои от тях не повярваха. Но ако Аллах бе поискал, нямаше да се сражават. Аллах прави, каквото пожелае.",
  "О вие, които повярвахте! Раздавайте от онова, което сме ви дали за препитание, преди да дойде Денят, в който не ще има нито търговия, нито дружба, нито застъпничество! Неверниците са нечестивите.",
  "Аллах! Няма друг бог освен Него Вечноживия, Вездесъщия! Не Го обзема нито дрямка, нито сън. Негово е онова, което е на небесата и което е на земята. Кой ще се застъпи пред Него, освен с Неговото позволение? Той знае какво е било преди тях и какво ще бъде след тях. От Неговото знание постигат само онова, което Той пожелае. Неговият Престол вмества и небесата, и земята, и не Му е трудно да ги съхрани. Той е Всевишния, Превеликия.",
  "Няма принуждение в религията. Вече се отличи истината от заблудата. Който отхвърли идолопоклонничеството[тагут] и повярва в Аллах, той се е хванал за надеждна опора, която е несъкрушима. Наистина, Аллах е Всечуващ, Всезнаещ.",
  "Аллах е Покровителят на правоверните. Той ги извежда от мрака към светлината. А идолите са покровители на невярващите. Те ги извеждат от светлината към тъмнините. Те са обитателите на Огъня, там ще пребивават вечно!",
  "Не видя ли ти онзи, който спореше с Ибрахим относно неговия Повелител, за това, че Аллах му е дал властта? Когато Ибрахим рече: “Моят Повелител е Този, Който съживява и умъртвява.”А онзи му рече: “Аз съживявам и умъртвявам.” Ибрахим рече: “Аллах извежда слънцето от изток, а ти го изведи от запад!” И се смути онзи, който не бе повярвал. Аллах не напътва несправедливите хора.",
  "Или като онзи, който минал през едно селище, което било разрушено до основи. Той рекъл: “Как Аллах ще съживи това след смъртта му?” И Аллах го умъртвил за сто години, после го съживил, и го попитал: “Колко време прекара така?” Онзи казал: “Забавих се ден или част от деня.” Той му рекъл: “Не, ти прекара така сто години. Виж какво имаш за ядене и пиене! То не се е развалило. И виж магарето си! И за да те сторим знамение за хората, виж костите, как ги подреждаме, после ги обличаме в плът!” И когато му се изяснило, рекъл: “Вече знам, че Аллах над всяко нещо има сила!”",
  "И когато Ибрахим рече: “Повелителю мой! Покажи ми как съживяваш мъртвите!” Той рече: “А нима не си повярвал?” Ибрахим рече: “Да, повярвах! Но за да се успокои сърцето ми.” Той рече: “Вземи тогава четири птици и ги събери, после върху всяка планина положи по къс от тях, после ги позови и те ще дойдат при теб с устрем! И знай, че Аллах е Всемогъщ, Премъдър!”",
  "Хората, които раздават своето имущество по пътя на Аллах, приличат на зърно, родило седем класа, а във всеки клас по сто зърна. Аллах умножава комуто пожелае. Аллах е Всеобхватен, Всезнаещ.",
  "Онези, които раздават своето имущество по пътя на Аллах и после нито натякват, нито обиждат, имат наградата си при своя Повелител. И не ще има страх за тях, и не ще скърбят.",
  "Добри думи и прошка са за предпочитане пред милостиня, последвана от обида. Наистина, Аллах е Богат и Кротък!",
  "О вие, които повярвахте! Не проваляйте своята милостиня с натякване и обида, както онзи, който раздава своето имущество за пред хората на показ, а не вярва в Аллах и в Сетния ден! Той прилича на гладка скала с пръст отгоре, но щом над нея се изсипе силен дъжд, оголва я. Така са безсилни да задържат онова, което са придобили. Аллах не напътва невярващите хора.",
  "А онези, които изразходват своето имущество заради благоволението на Аллах и с твърда убеденост в душите си, приличат на градина върху хълм щом над нея се изсипе силен дъжд, тя дава двойно повече плодове. Но дори и да не се изсипе силен дъжд, и дъждец [й стига]. Наистина, Аллах вижда всичко онова, което правите!",
  "Нима някой от вас иска да притежава градина с палми и грозде, с течащи сред тях реки, с всякакви плодове, но го сполетява старостта, а има невръстно потомство, и [градината] я сполетява вихър с огън, и я изгаря? Така Аллах ви разкрива Своите знамения, за да размислите.",
  "О вие, които повярвахте! Раздавайте най-хубавото от благата, които сте придобили, и от онова, което извадихме за вас от земята! И не възнамерявайте да раздадете от него лошото, което сами не бихте взели, освен ако не си затворите очите! И знайте, че Аллах е Богат и Всеславен!",
  "Шейтанът ви заплашва с бедност и ви повелява поквара, а Аллах ви обещава Своето опрощение и благодат. Наистина, Аллах е Всеобхватен, Всезнаещ.",
  "Той дарява мъдростта комуто пожелае, а който е дарен с мъдростта, е дарен с голямо добро. Но само разумните се поучават.",
  "Каквото и подаяние да раздадете, или обет да направите, Аллах го знае. А за угнетителите няма избавители.",
  "Ако явно раздавате милостиня, колко хубаво е това! Но ако скътате и тайно дадете на бедняците, това е най-доброто за вас и то ще изкупи от лошите ви постъпки. Наистина, Сведущ е Аллах за това, което вършите!",
  "Не е твой дълг [о, Мухаммед] тяхното напътване, а Аллах напътва, когото пожелае. И каквото и добро да раздадете, то е за самите вас. И давайте, стремейки се единствено към Лика на Аллах! И каквото и добро да раздадете, то докрай ще ви се изплати, и не ще бъдете ощетени.",
  "[Да се дарява] на бедните, които са се посветили по пътя на Аллах и не могат да обикалят [за препитание] по земята. Невежият ги смята за богати, поради скромността [им]. Ще ги познаеш по техния белег: те не просят натрапчиво от хората. И каквото и добро да раздадете, Аллах го знае.",
  "Онези, които раздават своето имущество и нощем, и денем, и скрито, и явно, имат наградата си при своя Повелител и не ще има страх за тях, и не ще скърбят.",
  "Онези, които вземат лихва, ще се изправят така, както се изправя някой, когото шейтан е повалил със своя допир. Това е, защото казваха: “Търговията е като лихварството.” А Аллах позволи търговията и забрани лихварството. При когото е дошло предупреждение от неговия Повелител [да не взема лихви] и е престанал, на него ще бъде опростено онова, което е било дотогава и делото му принадлежи на Аллах. А които се върнат [към вземането на лихви], те ще станат обитателите на Огъня, там ще пребивават вечно!",
  "Аллах унищожава лихвата, и надбавя за милостинята. Наистина, Аллах не обича всеки неверник, грешник.",
  "Онези, които повярваха и вършат праведни дела, и изпълняват намаз, и дават милостинята зекят, имат наградата си при своя Повелител и не ще има страх за тях, и не ще скърбят!",
  "О, вие, които повярвахте! Бойте се от Аллах и се откажете от онова, което е останало да вземате като лихва, ако наистина вярвате!",
  "А не го ли сторите, очаквайте война от Аллах и от Неговия Пратеник! Ако се покаете, то за вас остава първоначалната ви сума [която сте дали на заем]. [По този начин вие] няма да постъпите несправедливо, нито пък с вас ще постъпят несправедливо.",
  "И ако длъжникът е в затруднение, дайте му отсрочка, докато положението му се облекчи! А да опростите дълга, считайки го за милостиня ще е най-доброто за вас, само ако знаехте!",
  "И бойте се от деня, в който ще бъдете върнати при Аллах! После на всяка душа докрай ще се изплати онова, което е придобила. И с тях няма да се постъпи несправедливо!",
  "О, вие, които повярвахте! Винаги, когато вземате на заем един от друг за определен срок, записвайте го! И нека писар да записва помежду ви справедливо! И да не отказва писар да записва, както Аллах го е научил, и нека пише той, а да му диктува онзи, който е длъжник. И да се бои от Аллах, неговия Повелител, и да не намалява нищо. А ако длъжникът е малоумен или немощен, или не може да диктува, нека негов близък да диктува справедливо. И вземете за свидетели двама от вашите мъже, а ако не са двама, да бъдат мъж и две жени от свидетелите, за които сте съгласни, та заблуди ли се едната, другата да й напомни. И свидетелите да не отказват, когато бъдат призовани. И да не ви дотяга да го записвате малко или много, заедно със срока му. Пред Аллах това е най-справедливото и най-убедителното за свидетелство, и най-подобаващото, за да не се подозирате. Но ако вие сключвате текуща сделка помежду си, тогава не е прегрешение за вас, ако не я записвате. И взимайте свидетели, когато се спазарявате. И да не се посяга на писар или на свидетел. А ако го сторите, за вас е нечестивост. И бойте се от Аллах! Аллах ви учи и Аллах всяко нещо знае!",
  "И ако сте на път и не намерите писар, нека се вземе залог. А ако взаимно си вярвате, нека онзи, който е получил доверие, да отдаде повереното му и да се бои от Аллах, неговия Повелител! И не потулвайте свидетелството. А който го потули, сърцето му е грешно. Аллах знае това, което вършите!",
  "На Аллах принадлежи онова, което е в небесата и което е на земята! Дали показвате какво е в душите ви, или го скривате, Аллах ще ви потърси сметка за него! И Той ще прости, на когото пожелае, и ще накаже, когото пожелае. Наистина, Аллах над всяко нещо има сила!",
  "Пратеникът повярва в онова, което му бе низпослано от неговия Повелител, повярваха и правоверните. Всеки от тях повярва в Аллах и в Неговите меляикета, и Неговите книги, и Неговите пратеници. [И казаха:] “Ние не правим разлика между никого от Неговите пратеници.” И казаха: “Чухме и се подчинихме! Опрости ни, Повелителю наш! Към Теб е завръщането.”",
  "Аллах не възлага на душата нищо, освен възможното за нея. За нея е онова, което е придобила и против нея е онова, което е придобила. Повелителю наш! Не изисквай от нас, ако сме забравили или съгрешили! Повелителю наш! Не ни възлагай тежест, каквото стовари върху онези преди нас! Повелителю наш! Не ни натоварвай с това, за което сме немощни! И се смили над нас, и ни прости, и ни помилвай! Ти си нашия Закрилник. Подкрепи ни срещу невярващите хора!",
  "Eлиф. Лям. Мим.",
  "Аллах! Няма друг бог освен Него Вечноживия, Вездесъщия!",
  "Той ти низпосла Книгата с истината, потвърждаваща онова, което бе преди нея. И низпосла от по-рано Тeврат и Инджил,",
  "за напътствие на хората, и низпосла Разграничението. За онези, които не вярват в знаменията на Аллах, наистина има сурово наказание. Наистина, Аллах е Всемогъщ, Въздаващ отмъщение!",
  "Нищо не е скрито от Аллах нито на земята, нито на небето.",
  "Той е Този, Който ви оформя в утробите, както пожелае. Няма друг бог освен Него, Всемогъщия, Премъдрия!",
  "Той е Този, Който низпосла на теб Книгата. В нея има ясно изложени айети, те са майката на Книгата, и други айети, които са алегорични. А онези, чиито сърца се отклоняват встрани, следват алегоричните айети, стремейки се към смут и желаейки да се доберат до тълкуването им. Ала никой освен Аллах не знае тълкуването им. И устойчивите в знанието казват: “Повярвахме в нея. Всичко е от нашия Повелител.” Но само разумните се поучават!",
  "Повелителю наш! Не отклонявай нашите сърца, след като си ни напътил в правия път! И дари ни с милост от Теб! Ти си Вседаряващия.",
  "Повелителю наш! Ти ще събереш хората в Деня, за който няма съмнение. Наистина, Аллах не нарушава обещаното.”",
  "Онези, които не вярват, с нищо не ще ги избавят от Аллах нито имотите, нито децата им. Те са горивото на Огъня.",
  "Подобно на рода на Фираун и на онези преди тях, те взеха за лъжа Нашите знамения, но Аллах ги погуби заради греховете им. Аллах е суров в наказанието.",
  "Кажи на онези, които не повярват: “Ще бъдете поразени и събрани в Джехеннема. И колко скверно място е той!”",
  "Знамение за вас станаха две армии, които се срещнаха:едната се сражаваше по пътя на Аллах, а другата се състоеше от неверници, които видяха със собствените си очи, че правоверните са двойно повече от тях. Аллах подкрепя със Своята помощ, когото пожелае. В това има поука за прозорливите.",
  "Разкрасена е за хората любовта към страстите към жените и децата, и струпаните купища от злато и сребро, и към отбраните коне, и добитъка, и посевите. Това е насладата на земния живот, но най-прекрасният пристан е при Аллах.",
  "Кажи: “Да ви известя ли за по-добро от това?” За онези, които се страхуват от Аллах, за тях са подготвени градини от техния Повелител, сред които реки текат там ще пребивават вечно, и пречисти съпруги, и благоволение от Аллах. Аллах съзира рабите,",
  "които казват: “Повелителю наш! Наистина, ние повярвахме! Опрости нашите греховете и ни защити от наказанието на Огъня!”",
  "[Те са] търпеливите и искрените, и смирените, и раздаващите, и молещите опрощение в ранни зори.",
  "Аллах свидетелства, че няма друг достоен за поклонение, освен Него. И меляикетата, и притежаващите знанието свидетелстват същото. Той отстоява справедливостта. Няма друг достоен за поклонение, освен Него Всемогъщия, Премъдрия.",
  "Несъмнено, Ислямът е религията при Аллах! Дарените с Книгата изпаднаха в разногласие заради злобата помежду им, след като знанието дойде при тях. Ако някой откаже да повярва в знаменията на Аллах, то Аллах бързо прави равносметка.",
  "И ако спорят с теб, кажи: “Отдадох се всецяло на Аллах аз и онези, които ме последваха.” И кажи на дарените с Книгата, и на неграмотните: “Приехте ли Исляма?” И ако те приемат Исляма, то вече са на правия път. А ако се отвърнат твой дълг е само да предадеш посланието. Аллах наблюдава рабите.",
  "Онези, които не вярват в знаменията на Аллах и убиват без право пророците, и убиват хората, повеляващи справедливост, възвести ги за мъчително наказание!",
  "Техните дела се провалят и в земния живот, и в отвъдния, и не ще има за тях избавители.",
  "Не видя ли ти дарените с част от Книгата? Те са позовани към Книгата на Аллах, за да бъде тя съдник помежду им. После някои се отвръщат, противейки се.",
  "Това е, защото казаха: “ Огънят ще ни засегне само в броени дни.” И ги заслепи в религията им онова, което бяха съчинили.",
  "И какво ще стане, когато ги съберем в Деня, за който няма съмнение, и на всяка душа напълно се изплати онова, което е придобила? С тях не ще се постъпи несправедливо.",
  "Кажи: “О, Аллах, Властелин на царството!Ти даряваш властта, на когото пожелаеш и отнемаш властта, от когото пожелаеш, и въздигаш, когото пожелаеш, и унизяваш, когото пожелаеш. Всички блага са в Твоята длан. Наистина, Ти над всяко нещо си Могъщ.",
  "Ти въвеждаш нощта в деня и Ти въвеждаш деня в нощта, и изваждаш живото от мъртвото, и изваждаш мъртвото от живото, и безмерно даваш препитание комуто пожелаеш .”",
  "Правоверните не трябва да взимат неверници за ближни вместо правоверни. А който направи това, той няма нищо общо с Аллах, освен ако се страхувате от тях. Аллах ви предупреждава за Себе Си и към Аллах е завръщането.",
  "Кажи: “И да скривате онова, което е в сърцата ви, и да го показвате, Аллах го знае. Знае Той какво е на небесата и какво е на земята. Наистина, Аллах над всяко нещо е Могъщ.”",
  "В Деня, когато всяка душа ще намери доброто, което е сторила, и злото, което е сторила, и ще поиска между нея и злодеянието да има огромно разстояние. Аллах ви предупреждава за Себе си. Аллах е състрадателен към рабите.",
  "Кажи [о, Мухаммед]: “Ако обичате Аллах, последвайте ме! И Аллах ще ви обикне, и ще опрости греховете ви. Аллах е Опрощаващ, Милосърден.”",
  "Кажи: “Подчинете се на Аллах и на Пратеника!” А отвърнете ли се Аллах не обича неверниците.",
  "Аллах избра над народите Адам и Нух, и рода на Ибрахим, и рода на Имран",
  "потомство едни от други. Аллах е Всечуващ, Всезнаещ.",
  "Когато жената на Имран рече: “Повелителю мой! Посветих онова, което е в утробата ми, единствено на Теб да служи. Приеми го от мен! Наистина Ти си Всечуващия, Всезнаещия.”",
  "И когато го роди, каза: “Повелителю, родих го женско.” А Аллах най-добре знаеше какво е родила. Мъжкото не е като женското. “И я назовах Мерйем. И Те моля да я закриляш от прокудения сатана заедно с потомството й!”",
  "И я прие нейният Повелител с хубав прием, и я отгледа като хубав кълн, и я повери на Закария. Всякога, щом Закария влизаше при нея в нейното светилище, намираше там препитание. Каза: “О, Мерйем, откъде имаш това?” Тя каза: “От Аллах е. Аллах безмерно дава препитание комуто пожелае.”",
  "Там Закария позова своя Повелител. Каза: “Повелителю мой, дари ми от Теб добро потомство! Ти си Чуващия зова.”",
  "И както стоеше, молейки се в светилището, меляикетата го призоваха: “Аллах те благовества за Яхия, който ще потвърди Слово от Аллах, ще бъде господар, целомъдрен и пророк от праведниците.”",
  "Каза: “Повелителю мой, как ще имам син, когато вече ме застигна старостта, а жена ми е бездетна?” Каза: “Така! Аллах прави каквото пожелае.”",
  "Каза: “Повелителю , дай ми знак!” Каза: “Знакът за теб е три дни да говориш с хората само като посочваш. И споменавай често своя Повелител, и Го прославяй вечер и сутрин!”",
  "И когато меляикетата казаха: ““О, Мерйем! Наистина, Аллах те избра и те пречисти, и те избра пред всички жени на световете!",
  "О, Мерйем! Покори се на своя Повелител и стори седжде, и се кланяй с покланящите се!”",
  "Това е част от вестите на съкровеното, което Ние ти разкриваме. Ти не беше при тях, когато хвърляха калемите си [за да решат] кой от тях да се грижи за Мерйем. Ти не беше там и когато се караха.",
  "Когато меляикетата казаха: “О, Мерйем! Наистина, Аллах те благовества за Слово от Него, името му ще бъде Месих Иса, Ибн Мерйем. Той ще бъде почитаем в земния живот и в отвъдния, и е от приближените [на Аллах].",
  "И ще говори на хората още в люлката, и като възмъжее, и ще бъде от праведниците.”",
  "Тя казала: “Повелителю мой! Как ще имам син, щом мъж не ме е докосвал?” Той отговорил: “Така! Аллах сътворява, каквото пожелае. Щом реши нещо, казва му само: “Бъди!” И то става.",
  "И ще го научи Той на книгата и на мъдростта, и на Теврата, и на Инджил.",
  "И ще го стори пратеник при синовете на Исраил: “Донесох ви знамение от вашия Повелител. Ще създам за вас от глина образ на птица, ще духна в нея и ще стане птица с позволението на Аллах. И ще изцерявам слепи и прокажени, и ще съживявам мъртви с позволението на Аллах. И ще ви съобщавам какво ядете и с какво се запасявате по домовете си. Наистина в това има знамение за вас, ако сте правоверни.",
  "[И дойдох], за да потвърдя истинността на Теврата, [низпослана] преди мен, и за да ви разреша част от онова, което ви бе забранено... И ви донесох знамение от вашия Повелител. И бойте се от Аллах, и ми се покорете!",
  "Наистина Аллах е моят Повелител и вашият Повелител. На Него се покланяйте! Това е правият път.”",
  "И когато Иса почувствал неверието у тях, казал: “Кои са моите помощници [по пътя] към Аллах?” Неговите ученици казаха: “Ние сме помощниците [по пътя] на Аллах. Повярвахме в Аллах и свидетелствай, че станахме мюсюлмани!”",
  "Повелителю наш! Ние повярвахме в онова, което Ти низпосла, и последвахме пратеника. Впиши ни редом със засвидетелствалите!”",
  "И [юдеите] лукавстваха. А Аллах провали тяхното лукавство. Аллах е над лукавите.",
  "Когато Аллах каза: “О, Иса! Аз ще те прибера и ще те въздигна при Мен, и ще те пречистя от невярващите, и до деня Къямет ще сторя онези, които те последваха, над онези, които не повярваха. После при Мен ще се завърнете и Аз ще отсъдя между вас в онова, по което сте били в разногласие.”",
  "А онези, които не повярваха, Аз ще подложа на сурово наказание в земния живот и в отвъдния. И не ще има за тях избавители.”",
  "А на онези, които вярват и вършат праведни дела, Той ще изплати наградите. Аллах не обича угнетителите.",
  "Това ти го четем [о, Мухаммед] от знаменията и от Мъдрото напомняне.",
  "Наистина, ‘Иса пред Аллах е подобен на Адам. Сътвори го Той от пръст, после му рече: “Бъди!” И той стана.",
  "Истината е от твоя Повелител. Не бъди от съмняващите се!",
  "А на онзи, който спори с теб за нея, след като си получил знание, кажи: “Елате да извикаме нашите синове и вашите синове, нашите жени и вашите жени, нас самите и вас самите, а после да се помолим и призовем Аллах за проклятие над лъжците!”",
  "Това е истинната вест. Няма друг бог освен Аллах. Аллах е Всемогъщия, Премъдрия.",
  "А отвърнат ли се, то Аллах знае сеещите развала!",
  "Кажи: “О, хора на Книгата! Елате към едно слово, равно за нас и вас, за­ да не се покланяме на друг освен на Аллах и да не Го съдружаваме с нищо, и едни от нас да не приемат други за Повелители, освен Аллах!” А отвърнат ли се, кажете: “Засвидетелствайте, че сме мюсюлмани!”",
  "О, хора на Книгата! Защо спорите за Ибрахим? Теврат и Инджил бяха низпослани едва подир него. Нима не проумявате?",
  "Ето, вие спорехте за онова, за което имате знание. А защо спорите за онова, за което нямате знание? Наистина, Аллах знае, вие не знаете!",
  "Ибрахим не бе нито юдей, нито християнин, а бе правоверен мюсюлманин, и не бе от многобожниците.",
  "Най-близките хора до Ибрахим са онези, които го последваха, и този пророк, и тези, които повярваха. Аллах е Покровителят на правоверните.",
  "Една група от хората на Книгата искаше, ако може, да ви заблуди. Ала заблуждават само себе си, но не усещат!",
  "О, хора на Книгата! Защо не вярвате в знаменията на Аллах, след като сте свидетели?",
  "О, хора на Книгата! Защо смесвате истината с лъжата и потулвате истината, знаейки?",
  "А една група от хората на Книгата рече: “В началото на деня вярвайте в низпосланото на онези, които повярваха, а в края му се откажете, та дано и те се преобърнат!",
  "И вярвайте само на онзи, който е последвал вашата религия!” Кажи [о, Мухаммед]: “Напътствието на Аллах е напътствие. [Нима се опасявате, ], че и другиму се дарява същото, каквото бе дарено и на вас, или ще ви оспорват пред вашия Повелител.” Кажи: “Благодатта е в Ръката на Аллах. Дарява я комуто пожелае.” Наистина, Аллах е Всеобхватен, Всезнаещ!",
  "Той отличава с милостта Си, когото пожелае. Аллах е Владетелят на великата благодат.",
  "Сред хората на Книгата има и такива, на които и съкровище да повериш, ще ти го върнат, но сред тях има и такива, на които и динар да повериш, ще ти го върнат, само ако все над тях стоиш. Това е, защото казаха: “Нямаме вина за неграмотните.” И изричат лъжа за Аллах, знаейки.",
  "Но онзи, който изпълнява своя договор и се бои от Аллах… Наистина, Аллах обича онези, които се страхуват от Него!",
  "Онези, които продават на нищожна цена договора към Аллах и своите клетви, те нямат дял в отвъдния живот и Аллах не ще им проговори, и не ще ги погледне в деня Къямет, и не ще ги пречисти, и ще има за тях болезнено наказание!",
  "Сред тях има такива, които изопачават Книгата със своите езици, за да приемете за Писание това, което не се отнася до Книгата. Те казват: “Това е от Аллах”. А то изобщо не е от Аллах! Те изричат лъжа за Аллах, знаейки.",
  "Не се е случвало човек, дарен от Аллах с Книгата и мъдростта, и пророчеството, да каже на хората: “Бъдете на мен раби, а не на Аллах!”Напротив, бъдете духовни наставници, тъй като вие преподавате Книгата и я изучавате!",
  "И не ще ви повели такъв да приемете за повелители меляикетата и пророците. Нима ще ви повели неверието, след като сте станали мюсюлмани?",
  "И когато Аллах прие обета на пророците: “Аз ви дарявам от Книгата и мъдростта. Ако после при вас ще дойде пратеник, да потвърди наличното у вас, то непременно повярвайте в него и му помагайте!” Той е казал: “Съгласни ли сте и приемате ли безусловния обет към Мен?” Казаха: “Съгласни сме.” Рече: “Засвидетелствайте, и Аз ще свидетелствам заедно с вас!”",
  "А тези, които след това се отметнат, се явяват нечестивци.",
  "Нима търсят друга религия освен тази на Аллах? На Него се подчинява всичко на небесата и на земята, доброволно или по принуда, и при Него ще бъдат върнати.",
  "Кажи: “Вярваме в Аллах и в низпосланото на нас, и в низпосланото на Ибрахим и Исмаил, и Исхак, и Якуб, и родовете [му], и в дареното на Муса и на Иса, и на пророците от техния Повелител. Разлика не правим между никого от тях и на Него сме отдадени.”",
  "А който търси друга религия освен Исляма, тя не ще му се приеме и в отвъдния живот той е от губещите.",
  "Как ще напъти Аллах хора отрекли се, след като са повярвали и засвидетелствали, че пратеника е истински, и при тях са дошли ясните знамения? Аллах не напътва хората-угнетители.",
  "Възмездието им е, че над тях е проклятието на Аллах и на меляикетата, и на всички хора.",
  "Те ще пребивават вечно в него! Наказанието им няма да бъде облекчено, и няма да получат отсрочка,",
  "освен на онези, които после се покаят и поправят. Аллах е Опрощаващ, Милосърден.",
  "Наистина от онези, които се отричат, след като са повярвали, а после неверието им порасне, не ще бъде прието покаяние. Те са заблудените.",
  "Наистина от онези, които се отрекат и умрат неверници, не ще бъде приета като откуп дори пълна със злато земя. За тях има болезнено мъчение и никой не ще ги избави.",
  "Не ще се сдобиете с праведността, додето не раздадете от онова, което обичате. А каквото и да раздадете, Аллах го знае.",
  "За синовете на Исраил бе разрешена всяка храна, освен онова, което Исраил сам си възбрани, преди да бъде низпослан Теврат. Кажи: “Донесете Теврат и го прочетете, ако говорите истината!”",
  "А които след това измислят лъжа за Аллах ­се явяват нечестивци.",
  "Кажи: “Аллах казва истината! И следвайте вярата на Ибрахим, правоверния! Той не бе многобожник.”",
  "Първият Дом, съграден за хората, е в Бекка благословен и за напътване на народите.",
  "В него има ясни знамения -­ мястото на Ибрахим, и който влезе там, е в безопасност. И дълг на хората към Аллах е поклонението хадж при Дома за онзи, който може да отиде, а който откаже Аллах не се нуждае от световете.",
  "Кажи: “О, хора на Книгата! Защо не вярвате в знаменията на Аллах? Аллах е свидетел на онова, което вършите.”",
  "Кажи: “О, хора на Книгата! Защо отклонявате от пътя на Аллах онези, които са повярвали, стремейки се да изкривите пътя, а сте свидетели [на истината]? Аллах не подминава онова, което вършите.”",
  "О вие, които повярвахте! Ако се покорите на група от дарените с Книгата, след като сте повярвали, те ще ви превърнат пак в неверници.",
  "А как може да не повярвате, когато ви биват четени знаменията на Аллах и Неговият пратеник е сред вас? А който се привърже здраво към Аллах, вече е напътен по правия път.",
  "О вие, които повярвахте! Бойте се от Аллах с истинска боязън пред Него и умирайте само като мюсюлмани!",
  "И се привържете всички за въжето на Аллах, и не се разделяйте, и помнете милостта на Аллах към вас, когато бяхте врагове, а Той помири сърцата ви и станахте братя чрез Неговата милост! И бяхте върху ръба на ров от огън, а Той ви спаси от него. Така Аллах ви разкрива Своите знамения, за да бъдете напътени.",
  "И нека сред вас има общност, която ще зове към доброто и повелява одобряваното, и възбранява порицаваното! Тези са сполучилите.",
  "И не бъдете като онези, които се разединиха и изпаднаха в разногласия, след като при тях дойдоха ясните знамения! За тях има огромно наказание.",
  "В Деня, когато едни лица ще побелеят, а други лица ще почернеят. А онези, чиито лица почернеят, [ще им бъде казано]: “Нима станахте неверници, след като повярвахте? Вкусете наказанието заради своето неверие!”",
  "А онези, чиито лица побелеят, ще се окажат в милостта на Аллах, в нея ще пребивават вечно.",
  "Тези са знаменията на Аллах, четем ти ги с истината. Аллах не иска гнет за народите.",
  "На Аллах е всичко на небесата и всичко на земята, и при Аллах ще бъдат върнати делата.",
  "Вие сте най-добрата общност, изведена за хората. Повелявате одобряваното и възбранявате порицаваното, и вярвате в Аллах. А ако и хората на Книгата бяха повярвали, щеше да е най-хубаво за тях. Сред тях има и вярващи, но нечестивците са повече.",
  "Не ще ви навредят, освен с обида. А ако се сражават с вас, ще ви обърнат гръб. После няма да им се помогне.",
  "Белязани са те с унижението, където и да се намират, освен ако са под закрила от Аллах и под закрила от хората. И изпитаха гнева на Аллах, и ги беляза нищетата. Това е, защото отричаха знаменията на Аллах и убиваха пророците без право. Това е, защото не се подчиниха и престъпваха.",
  "Те не са еднакви. Сред хората на Книгата има и праведни хора, които четат знаменията на Аллах [и] в нощните часове, и правят седжде.",
  "Вярват в Аллах и в Сетния ден, и повеляват одобряваното, и възбраняват порицаваното, и се надпреварват в добрините. Тези са от праведниците.",
  "Каквото и добро да сторят, не ще им се отрече. Аллах знае онези, които се страхуват.",
  "А отреклите вярата с нищо не ще ги избавят от Аллах нито имотите, нито децата им. Тези са обитателите на Огъня, там ще пребивават вечно.",
  "Онова, което те изразходват в земния живот, прилича на мразовит вихър, поразил и погубил посева на хора, угнетили себе си. И не Аллах е постъпил несправедливо с тях, а те сами са били несправедливи към себе си!",
  "О, вие, които повярвахте! Не взимайте доверени приятели, освен измежду вас! [Другите] не ще пропуснат да посеят помежду ви развала, те искат да изпаднете в беда. Омразата се показва от устата им, ала онова, което се таи в гърдите им, е по-голямо. Вече ви разкрихме знаменията, ако сте проумели!",
  "Ето, вие ги обичате, а те не ви обичат. И вярвате в цялото Писание, а те, щом ви срещнат, казват: “Вярваме”, но щом се уединят, хапят си пръстите от яд заради вас. Кажи: “Умрете с яда си!” Аллах знае съкровеното в сърцата.",
  "Ако ви постигне добрина, тя ги огорчава, а ако ви сполети злина, ликуват за нея. Но ако сте търпеливи и се боите от Аллах, не ще ви навреди лукавството им с нищо. Наистина, Аллах обгръща всичко, което те вършат.",
  "[Припомни, о, Мухаммед], когато ти потегли от семейството си в зори, за да настаниш правоверните по места за битката... Аллах е Всечуващ, Всезнаещ.",
  "Когато два ваши отряда бяха готови да паднат духом, Аллах ги взе под покровителство. Нека на Аллах се уповават правоверните!",
  "Аллах вече ви помогна при Бедр, когато бяхте слаби. И бойте се от Аллах, за да сте признателни!",
  "Когато каза на правоверните: “Не ви ли стига да ви подкрепи вашият Повелител с три хиляди низпослани меляикета?”",
  "Да, разбира се! Ако сте търпеливи и се боите от Аллах, и ако врага ви нападне внезапно, тогава ще ви подкрепи вашият Повелител с пет хиляди белязани меляикета.",
  "Аллах стори това за вас да бъде само радостна вест и за да се успокоят сърцата ви с него. Подкрепата е единствено от Аллах, Всемогъщия, Премъдрия,",
  "за да откъсне една част от неверниците или да ги разгроми, та да се върнат покрусени.",
  "От теб нищо не зависи Той или ще приеме покаянието им, или ще ги накаже, защото са угнетители.",
  "На Аллах е всичко на небесата и всичко на земята. Когото пожелае, Той ще опрости и когото пожелае, ще накаже. Аллах е Опрощаващ, Милосърден.",
  "О вие, които повярвахте! Не изяждайте лихвата, удвоена и многократно умножена, и бойте се от Аллах, за да сполучите!",
  "И бойте се от Огъня, подготвен за неверниците!",
  "И покорявайте се на Аллах и на Пратеника, за да бъдете помилвани!",
  "И надпреварвайте се към опрощение от своя Повелител и към Градината с ширината на небесата и на земята, приготвена за страхуващите се от Аллах,",
  "които раздават и в радост, и в беда, и сдържащите гнева си, и за извиняващите хората. Наистина, Аллах обича благодетелните.",
  "И за онези, които щом сторят непристойност или угнетят сами себе си, споменават Аллах и молят опрощение за своите грехове, защото никой не опрощава греховете, освен Аллах, и които не упорстват в своите деяния, знаейки, -",
  "на такива наградата им е опрощение от техния Повелител и Градините, сред които реки текат, там ще пребивават вечно. И колко прекрасна е отплатата за дейните!",
  "Вече минаха преди вас други събития. Вървете по земята и вижте какъв е краят на неверниците!",
  "Това е пояснение за хората и напътствие, и наставление за онези, които се страхуват от Аллах.",
  "И не падайте духом, и не скърбете! Вие ще надделеете, ако вие действително сте вярващи!",
  "Ако вас ви засегна рана, то такава рана засегна и [другия] народ. Тези дни ги редуваме сред хората, за да узнае Аллах кои са повярвали и за да вземе от вас жертващи се[падналите шахиди за вярата], тъй като Аллах не обича угнетителите,",
  "и за да пречисти Аллах повярвалите, и да съкруши неверниците.",
  "Или смятахте да влезете в Дженнета, без Аллах да е изпитал кои от вас се сражават и кой е бил търпелив?",
  "И възжелахте смъртта [в битка], преди да я срещнете. Но вече я видяхте с очите си.",
  "Мухаммед е само един Пратеник, преди когото преминаха пратениците. Нима, ако бе умрял или бе убит, щяхте да се отвърнете? А който се отвърне, той не ще навреди на Аллах с нищо. Аллах ще въздаде на признателните.",
  "Никой не умира освен с позволението на Аллах в предписан срок. Който иска наградата на земния живот, Ние му даряваме от него, а който иска наградата на отвъдния, Ние му даряваме от него. И ще въздадем на признателните.",
  "И с колко пророци се сражаваха огромни множества, но те не изнемощяваха от онова, което ги сполетяваше по пътя на Аллах, и не проявяваха слабост, и не се огъваха! Наистина, Аллах обича търпеливите.",
  "Думите им бяха само да кажат: “Повелителю наш! Опрости греховете ни и нашите излишества в делата, и укрепи нашите стъпки, и ни дари с победа над неверниците!”",
  "И Аллах им дари наградата на земния живот, и прекрасната награда на отвъдния. Наистина, Аллах обича благодетелните.",
  "О вие, които повярвахте! Ако се покорите на неверниците, те ще ви тласкат назад [към неверието] и ще се върнете губещи.",
  "Да! Аллах е вашият Покровител и Той е Най-добрият помощник.",
  "Ще хвърлим ужас в сърцата на неверниците, защото съдружиха с Аллах онова, на което Той не е низпослал довод. Мястото им е Огънят и колко лошо е обиталището на угнетителите!",
  "Аллах изпълни Своето обещание към вас, когато ги съкрушихте с Неговото позволение, додето се поколебахте и започнахте да спорите относно заповедта [на Пратеника], и се възпротивихте, след като Той ви показа онова, което обичате. Някои от вас искат земния живот, а някои от вас искат отвъдния. После Той ви отклони от тях, за да ви изпита и вече ви извини. Аллах е Милостив към правоверните.",
  "[Спомнете си, ], когато побягнахте нагоре и не поглеждахте към никого, а зад вас Пратеника ви зовеше. И Аллах ви въздаде печал след печал, та да не скърбите нито за онова, което ви е подминало, нито за онова, което ви сполетя. Сведущ е Аллах за онова, което вършите.",
  "После, подир скръбта, Той ви спусна за успокоение дрямка, обзела една група от вас, а на [друга] група тревога изпълни душите. Допускаха неправда за Аллах с помислите на невежеството, казвайки: “Можехме ли ние да вземем някакво решение?” Кажи: “Решението изцяло принадлежи на Аллах.” Скриват в душите си онова, което не издават пред теб, и казват: “Ако ние можехме да приемем някакво решение, тук нямаше да ни убиват.” Кажи: “И да си стояхте по домовете, онези, на които бе писано да бъдат убити, щяха да излязат към своите лобни места. Това бе, за да изпита Аллах какво е в гърдите ви и за да провери какво е в сърцата ви. Аллах знае съкровеното в сърцата.”",
  "Онези от вас, които се отвърнаха в деня на сблъсъка между двете войски [при Ухуд], тях сатаната накара да се подхлъзнат с дял от онова, което са придобили. Аллах вече ги извини. Наистина, Аллах е Опрощаващ, Кротък.",
  "О вие, които повярвахте! Не бъдете като онези, които не вярваха и казваха на своите братя, когато странстваха по земята или участват в поход: “Ако бяха при нас, нямаше да умрат и нямаше да ги убият.” Аллах прави това, за да огорчи сърцата им. Аллах съживява и умъртвява. Аллах съзира онова, което вършите.",
  "И ако бъдете убити или умрете по пътя на Аллах, опрощение и милост от Аллах е по-добро от онова, което трупат.",
  "И ако умрете или ви убият, при Аллах ще бъдете събрани.",
  "По милост от Аллах ти се смекчи спрямо тях. А ако беше груб, с жестоко сърце, щяха да се разотидат от теб. Извини ги и моли за опрощението им, и се съветвай с тях по делата! А решиш ли [нещо], уповавай се на Аллах! Аллах обича уповаващите се Нему.",
  "Ако Аллах ви подкрепи, няма кой да ви надвие, а ако ви лиши от подкрепа, кой след Него ще ви подкрепи? На Аллах да се уповават правоверните!",
  "И не подобава на пророка незаконно да присвоява трофеи. А който незаконно присвоява трофеи, в Деня Къямет ще дойде с онова, което е присвоил. После на всеки човек ще се изплати, каквото е придобил, и с тях няма да се постъпи несправедливо.",
  "Нима онзи, който следва благоволението на Аллах, е като онзи, който е изпитал гнева на Аллах? Неговото място е Джехеннема! Колко лоша е тази участ!",
  "При Аллах те са на степени. Аллах съзира онова, което вършат.",
  "Аллах облагодетелства правоверните, когато измежду тях самите им проводи Пратеник, който им чете Неговите знамения и ги пречиства, и ги учи на Книгата и на мъдростта, въпреки че преди бяха в явна заблуда.",
  "Нима, когато ви порази беда [при Ухуд], [а] вие поразихте с двойна [при Бедр], не рекохте: “Откъде е това?” Кажи: “То е от самите вас.” Наистина, Аллах за всяко нещо има сила.",
  "Онова, което ви порази в деня, когато двете армии се срещнаха, е с позволението на Аллах и за да отличи Той правоверните,",
  "и за да отличи лицемерите. На тях им бе казано:“Елате, сражавайте се по пътя на Аллах или се защитете!” Те казаха: “Ако знаехме как да се сражаваме, щяхме да ви последваме.” В онзи ден те бяха по-близо до неверието, отколкото до вярата, изричайки с уста онова, което не е в сърцата им. Аллах най-добре знае какво таят.",
  "На онези, които казаха на своите братя, когато си седяха вкъщи: “Ако бяха ни послушали, нямаше да ги убият.”, кажи: “Тогава отблъснете смъртта от себе си, ако говорите истината!”",
  "И не смятай за мъртви убитите по пътя на Аллах! Не, живи са! При своя Повелител те се препитават,",
  "ликуващи за онова, което Аллах им е дарил от Своята благодат, и се радват за това, че техните последователи, които още не са се присъединили към тях, няма да познаят страха и не ще скърбят.",
  "Радват се на обилие и благодат от Аллах. Не погубва Аллах наградата на правоверните.",
  "Онези, които откликнаха на Аллах и на Пратеника, след като бяха ранени. За онези от тях, които благодетелстваха и се бояха, има огромна награда.",
  "За онези, на които хората казаха: “Враговете се насъбраха против вас, страхувайте се от тях!” Това само усили вярата им, и те казаха: “Достатъчен ни е Аллах. Колко прекрасен Довереник е Той!”",
  "И се завърнаха с обилие и благодат от Аллах. Зло не ги докосна и следваха благоволението на Аллах. Наистина, Аллах е Владетел на велика благодат.",
  "Именно, шейтан ви плаши със своите приближени. Но не се страхувайте от тях, а се страхувайте от Мен, ако сте правоверни!",
  "И да не те наскърбяват онези, които се надпреварват в неверието! Те с нищо не ще навредят на Аллах. Аллах иска да не им отреди дял в отвъдния живот. За тях е приготвено мъчително наказание.",
  "Онези, които купиха неверието вместо вярата, с нищо не ще навредят на Аллах. За тях е приготвено мъчително наказание.",
  "Неверниците да не смятат, че предоставената от Нас отсрочка, е добро за душите им. Даваме отсрочка само, за да увеличат греха си. За тях е приготвено унизително наказание.",
  "Аллах не ще остави правоверните в положението, в което сте, докато не отдели лошия от добрия. Аллах не ще ви разкрие съкровеното знание, но Аллах избира от Своите пратеници, когото пожелае. Вярвайте в Аллах и в Неговите пратеници! И ако повярвате и се боите, за вас има огромна награда.",
  "И да не смятат скъперниците, че благодатта, която Аллах им е дал, е добро за тях! Не, тя е зло за тях. В Деня Къямет ще им бъде надянато на врата онова, за което се скъпяха. На Аллах принадлежи наследството на небесата и на земята. Сведущ е Аллах за онова, което вършите.",
  "Аллах чу думите на онези, които казаха: “Аллах е беден, а ние сме богати.” Ще запишем какво казаха и как избиваха пророците без право. И ще кажем: “Вкусете мъчителното горене!”",
  "То е заради онова, което сторихте преди със своите ръце. Аллах не е угнетител на рабите Си.",
  "На онези, които казаха: “Аллах ни заръча да не вярваме на пратеник, додето не ни донесе жертва, която огънят да погълне.” Кажи: “Пратеници преди мен вече ви донесоха ясните знаци и онова, което казахте. Защо тогава ги убихте, ако говорите истината?”",
  "И ако теб [о, Мухаммед] взеха за лъжец, то и преди теб бяха взимани за лъжци пратеници, донесли ясните знаци и Книгите, и сияйната Книга.",
  "Всяка душа ще вкуси смъртта и вашите награди напълно ще ви се изплатят в Деня Къямет. Който бъде отдалечен от Огъня и бъде въведен в Дженнета, той ще сполучи. А земният живот е само измамна наслада.",
  "Наистина ще бъдете изпитани и в имотите, и в душите ви, и ще чуете много обиди от дарените с Книгата преди вас и от многобожниците. Но ако сте търпеливи и се боите от Аллах, ще проявите решителност в делата.",
  "И когато Аллах взе обета от дарените с Книгата: “Да го разяснявате на хората и да не го скривате!”, Но те го захвърлиха зад гърба си и го продадоха на нищожна цена. Колко лошо е онова, което купуват!",
  "Не смятай, че радващите се на онова, което са извършили и обичащите да ги хвалят за онова, което не са сторили, ще се спасят от наказанието! За тях е приготвено мъчително наказание.",
  "На Аллах принадлежи владението на небесата и на земята. Аллах над всяко нещо има сила.",
  "Наистина в сътворяването на небесата и на земята, и в промяната на нощта и деня има знамения за разумните,",
  "които споменават Аллах и прави, и седнали, и легнали на хълбок, и размишляват за сътворяването на небесата и на земята: “Повелителю наш! Ти не си сътворил това напразно. Пречист си Ти! Опази ни от наказанието в Огъня!",
  "Повелителю наш! Ти си опозорил онзи, когото вкараш в Огъня. За угнетителите няма избавители.",
  "Повелителю наш! Чухме вестител да зове към вярата: “Вярвайте в своя Повелител!” И ние повярвахме. Повелителю наш! Опрости греховете ни и отмахни от нас лошите ни постъпки, и ни прибери с праведниците!",
  "Повелителю наш! Дари ни онова, което си ни обещал чрез Твоите пратеници, и не ни опозорявай в Деня Къямет! Ти никога не нарушаваш обещанието.”",
  "А техният Повелител им отвърна: “Не ще погубя деяние на никого от вас, нито на мъж, нито на жена вие сте един от друг а онези, които участваха в преселението и бяха прогонени от домовете им, и бяха мъчени по Моя път, и се сражаваха, и ги убиваха, от тях ще отмахна лошите им постъпки и ще ги въведа в Градините, сред които реки текат награда от Аллах. При Аллах е прекрасната награда.",
  "Да не те мами оживлението на неверниците по земята.",
  "Всичко това е кратко удоволствие, после мястото им е Джехеннемът. Колко скверно място за отдих е той!",
  "Ала за онези, които се боят от своя Повелител, са Градините, сред които реки текат, там ще пребивават вечно. Това е­ прием от Аллах. А при Аллах е най-доброто за праведниците.",
  "Някои от хората на Книгата вярват в Аллах и в низпосланото на вас, и в низпосланото на тях. Те са смирени пред Аллах, и не продават знаменията на Аллах на никаква цена. Те имат наградата си при своя Повелител. Аллах бързо прави равносметка.",
  "О вие, които повярвахте! Бъдете търпеливи и надвивайте с търпение, и бъдете твърди, и се бойте от Аллах, за да сполучите!",
  "О, хора! Бойте се от своя Повелител, Който ви сътвори от един човек и сътвори от него съпругата му, и от двамата намножи мъже и жени. И бойте се от Аллах, с Чието име се умолявате един друг, и не прекъсвайте родствените връзки! Наистина Аллах ви наблюдава.",
  "И давайте на сираците имуществото им, и не подменяйте доброто с лошо, и не поглъщайте имуществото им заедно с вашето имущество! Това наистина е голямо прегрешение.",
  "А ако ви е страх, че няма да сте справедливи към сираците, [ако се ожените за тях, ] встъпвайте в брак с онези от жените, които харесвате: за две и три, и четири. А ако ви е страх, че няма да сте еднакво справедливи към тях, то се задоволете­ с една или с тези, които са овладени от десницата ви. Това е най-малкото, за да не се отклоните.",
  "И давайте на жените задължителната плата от сърце! А ако ви отстъпят нещо от него, яжте го със здраве и охота!",
  "И не давайте на не съзнаващите своите имоти, които Аллах е сторил опора за вас, но ги хранете от тях и ги обличайте, и им говорете благи думи!",
  "И изпитвайте сираците, докато стигнат брачна възраст. Ако забележите у тях зрял разум, предайте им тяхното имущество. И не го изяждайте разточително и припряно, докато те не порастат. И който [настойник] е богат, нека се въздържа, а който е беден, нека яде с приличие [от наследството на сираците]. И когато им връщате имотите, сторете го в присъствието на свидетели. Достатъчно е това, че Аллах води сметка.",
  "За мъжете има дял от онова, което са оставили родителите и най-близките, и за жените има дял от онова, което са оставили родителите и най-близките малко или много ­предписан дял.",
  "И когато на подялбата присъстват близки и сираци, и нуждаещи се, дайте им от него и им говорете благи думи!",
  "И да се плашат те [от несправедливост], както биха се страхували, ако оставят след себе си невръстни потомци! И да се боят от Аллах, и да говорят уместни думи!",
  "Които поглъщат имотите на сираците несправедливо, те поглъщат в стомасите си огън и ще горят в пламъци.",
  "Повелява ви Аллах за вашите деца: за сина е дял, равен на дяла за две дъщери. А ако всички деца са женски и повече от две, за тях са две третини от оставеното. А ако е само една дъщеря, то за нея е половината. А за всеки от родителите, е една шеста от оставеното, ако има дете. А ако няма дете и го наследят родителите му, за майка му е третината. А ако има братя и сестри, за майка му е една шеста, след като бъдат изплатени завещаните от него пожертвования, или направените от него дългове. Вашите родители и вашите деца – не знаете, кой от тях ви е по-близък по изгода. Такова е предписанието от Аллах! Наистина, Аллах е Всезнаещ, Премъдър.",
  "За вас е половината от онова, което са оставили съпругите ви, ако не са имали дете. А ако са имали дете, за вас е четвъртината от онова, което са оставили, след като бъдат изплатени завещаните от тях пожертвования или направените от тях дългове. А за съпругите е четвъртината от онова, което сте оставили, ако нямате дете. А ако имате дете, за тях е осмината от онова, което сте оставили, след като бъдат изплатени завещаните от вас пожертвования или направените от вас дългове. А ако мъж или жена, които са оставили наследство и нямат родители и деца, но имат брат или сестра, то за всеки един от тях се пада по една шестина. Но ако са повече, те имат равни права в третината след като бъдат изплатени всички завещани пожертвования или направените дългове, без да има ощетен. Това е заповед от Аллах! Аллах е Всезнаещ, Всеблаг.",
  "Тези са границите на Аллаха, а който се покорява на Аллах и на Неговия Пратеник, Той ще го въведе в Градините, сред които реки текат. Там ще пребивават вечно. Това е великото спасение.",
  "А който не се подчинява на Аллах и на Неговия Пратеник, и престъпва Неговите граници, Той ще го въведе в Огъня. Там ще пребивава вечно и ще има унизително наказание за него.",
  "А срещу онези от жените ви, които извършат прелюбодеяние, вземете четирима измежду вас за свидетели. А засвидетелстват ли, дръжте жените в домовете, докато смъртта ги прибере или Аллах не им стори друг път!",
  "И ако двама от вас извършат такава постъпка, то подложете ги на наказание! А ако се разкаят и поправят, оставете ги! Аллах е Приемащ покаянието, Милосърден.",
  "Аллах приема покаянието на онези, които правят зло в неведение, и после скоро се покайват. На тези Аллах приема покаянието. Аллах е Всезнаещ, Премъдър.",
  "И е безполезно покаянието за онези, които правят злини, а щом дойде при някого от тях смъртта, казва: “Сега се покаях.” Същото се отнася и за онези, които умират неверници. За тях Ние сме приготвили мъчително наказание.",
  "О вие, които повярвахте! Не ви се позволява да взимате в наследство жените против волята им. И не ги потискайте, за да отнемете част от онова, което сте им дали, освен ако извършат явно прелюбодеяние. И живейте с тях достойно, дори да са ви неприятни. А ако изпитвате неприязън към тях, то може и да се окаже така, че да изпитвате неприязън към нещо, в което Аллах да е вложил много добро.",
  "А ако пожелаете на мястото на една съпруга да вземете друга и сте дали голямо богатство на една от тях, не взимайте нищо от него! Нима ще го вземете с измама и явен грях?",
  "И как ще го вземете, след като се отдадохте един на друг, и те получиха от вас твърд обет?",
  "И не встъпвайте в брак с жените, за които са се женили бащите ви, освен което е било [преди Исляма]. Това е непристойност, гнусота и злочест път.",
  "Под възбрана са за вас майките ви, дъщерите ви, сестрите ви, сестрите на бащите ви, сестрите на майките ви, дъщерите на брата и дъщерите на сестрата, и жените, които са ви кърмили, и сестрите ви по кърмене, и майките на жените ви, и заварените под ваша опека дъщери на жените ви, при които сте влезли [в съпружество], а ако не сте влезли не е прегрешение за вас; и съпругите на синовете ви, които са ваша плът; и да съберете две сестри, освен което е било. Аллах е Опрощаващ, Милосърден.",
  "[Под възбрана са за вас] и омъжените жени, освен [пленничките] които десниците ви владеят. Това е предписанието на Аллах за вас. И отвъд него ви е позволено да търсите съпруги с вашите имоти целомъдрено, а не с разврат. А на съпругите, от които сте се възползвали, дайте в дар задължителната плата. И няма прегрешение за вас в онова, за което се споразумеете след платата. Аллах е Всезнаещ, Премъдър.",
  "Този от вас, който не може да се разпростре да встъпи в брак със свободни вярващи жени, тогава с някои от вашите вярващи момичета, които десниците ви владеят. Аллах най-добре знае вашата вяра. Вие сте произлезли един от друг. Встъпвайте в брак с тях с позволението на техните семейства и им дайте задължителната плата с добро, ако са целомъдрени, а не развратници, нито такива, които си имат приятели. Ако извършат прелюбодеяние, след като се омъжат, за тях е половината от наказанието, което е за свободните жени. Това е [позволено]за онзи от вас, който се страхува от грях. А да търпите е най-доброто за вас. Аллах е Опрощаващ, Милосърден.",
  "Аллах иска да ви разясни и да ви насочи по пътищата на онези, които бяха преди вас, и да приеме покаянието ви. Аллах е Всезнаещ, Премъдър.",
  "Аллах иска да приеме покаянието ви, а онези, които следват страстите, искат съвсем да ви отклонят.",
  "Аллах иска да ви облекчи, тъй като човека бе сътворен слаб.",
  "О вие, които повярвахте! Не изяждайте своето имущество с измама помежду си, освен ако е търговия по ваше взаимно съгласие. И не убивайте сами себе си! Към вас Аллах е Милосърден.",
  "А който върши това с престъпване и несправедливост, ще го хвърлим в Огъня. Това е лесно за Аллах.",
  "Ако избягвате големите грехове, които са ви забранени, ще отмахнем от вас лошите ви постъпки и ще ви въведем в достойна обител.",
  "И не възжелавайте онова, с което Аллах предпочете едни от вас пред други! За мъжете има дял от онова, което са заслужили, и за жените има дял от онова, което са заслужили. И молете Аллах за Неговата благодат! Аллах всяко нещо знае.",
  "На всеки човек сторихме наследници за онова, което са оставили двамата родители и най-близките. Давайте на онези, с които се обвързахте чрез вашите клетви, техния дял! Аллах на всяко нещо е свидетел.",
  "Мъжете се явяват защитници и попечители на жените, защото Аллах е дал преимущество на едни пред други и защото мъжете изразходват от своето имущество. Целомъдрените жени са послушни и пазят [в отсъствие на своите мъже]това, което Аллах е повелил да пазят. А онези, от чието непокорство се страхувате, увещавайте, [после] се отдръпнете от тях в постелите, и [ако трябва] ги удряйте! А покорят ли ви се, не търсете средство против тях! Аллах е Всевишен, Превелик.",
  "А ако ви е страх от раздор между двамата, пратете съдник от неговото семейство и съдник от нейното семейство. Ако искат сдобряване, Аллах ще ги помири. Аллах е Всезнаещ, Сведущ.",
  "И служете единствено на Аллах, и нищо не съдружавайте с Него! И правете­ добрина на родителите, роднините, и сираците, и нуждаещите се, и към близкия съсед, и към далечния съсед, и към другаря редом, и към пътника, и към владените от вашата десница! Наистина, Аллах не обича горделивия, самохвалеца,",
  "които се скъпят и повеляват скъперничество на хората, и скриват онова, което Аллах им е дал от Своята благодат, приготвихме Ние за неверниците унизително наказание,",
  "и онези, които раздават своите имоти на показ пред хората и не вярват нито в Аллах, нито в Сетния ден. И ако шейтана се явява приятел, то колко лош приятел е той!",
  "И каква загуба те биха имали, ако повярваха в Аллах и в Сетния ден, и раздаваха от онова, което Аллах им е дал за препитание? Аллах добре ги знае.",
  "Аллах не угнетява дори с тежестта на прашинка. А щом е добрина, Той я удвоява и дарява от Себе си огромна награда.",
  "И как ще бъдат, щом доведем от всяка общност свидетел, и теб доведем [о, Мухаммед] да свидетелстваш за тях?",
  "В този Ден онези, които не повярваха и не се подчиниха на Пратеника, ще поискат да се изравнят със земята. И не ще потулят от Аллах и една случка.",
  "О вие, които повярвахте! Не пристъпвайте към молитвата намаз, когато сте пияни, додето вече знаете какво говорите; нито омърсени освен ако сте пътници, докато не се окъпете! И ако сте болни или на път, или някой от вас е дошъл от нужника, или сте обладавали жени, а не сте намерили вода, тогава потърсете чиста земя и натрийте лицата и ръцете си. Наистина, Аллах е Извиняващ, Опрощаващ.",
  "Не видя ли ти, че дарените с дял от Книгата купуват заблудата и искат да се заблудите по пътя?",
  "Аллах най-добре знае враговете ви. Достатъчен е Аллах за покровител и достатъчен е Аллах за избавител!",
  "Някои от юдеите променят местата на думите и казват: “Чухме и не се подчинихме!” и “Чуй, нечуваното!”, и: “Погрижи се за нас!”, като кривят език и хулят религията. А ако кажеха: “Чухме и се покорихме!” и “Чуй ни”, и “Наглеждай ни!”, щеше да е по-добре за тях и по-вярно. Но Аллах ги прокле за тяхното неверие и не вярват освен малцина.",
  "О, вие дарени с Книгата! Повярвайте в онова, което низпослахме, за да потвърдим наличното у вас, преди да изтрием лица и образа в тил да обърнем, или да ги прокълнем, както проклехме хората, които нарушиха съботата. Повелята на Аллах непременно се изпълнява!",
  "Наистина, Аллах не прощава, когато към Него се приобщават съдружници, но освен това прощава всички останали грехове, на когото пожелае. А който приобщава към Аллах съдружници, той измисля огромен грях.",
  "Не видя ли ти онези, които изкарват себе си за най-чистите? О, не! Аллах пречиства, когото пожелае и не ще бъдат угнетени дори колкото с влакънце от фурма.",
  "Виж, как измислят лъжа за Аллах! Това е достатъчно за явен грях!",
  "Не видя ли ти дарените с дял от Книгата? Вярват в джибт [магията] и тагут [тиранът], и казват на неверниците: “Тези са по-напътени от онези, които повярваха.”",
  "Тези са, които Аллах е проклел. А за онзи, когото Аллах прокълне, ти не ще намериш помощник.",
  "Нима притежават дял от властта? Тогава те не ще дадат на хората дори и толкова колкото вдлъбнатинката от костилка на фурма.",
  "Или завиждат на хората за онова, което Аллах им дари от Своята благодат? Ние дарихме вече рода на Ибрахим с Книгата и с мъдростта, и им дарихме огромна власт.",
  "Някои от тях повярваха в него, а други се отвърнаха. Достатъчни са пламъците на Джехеннема!",
  "Наистина онези, които не вярват в Нашите знамения, ще ги изгаряме в Огъня. Всякога, щом кожата им се опече, я сменяваме с друга кожа, за да вкусят мъчението. Аллах е Всемогъщ, Премъдър.",
  "А онези, които вярват и вършат праведни дела, ще въведем в Градините, сред които реки текат и там ще пребивават вечно и завинаги. Ще имат там пречисти съпруги. И ще ги настаним под дебела сянка.",
  "Наистина, Аллах ви повелява да връщате поверените за съхранение имущества на техните собственици и когато съдите между хората, да съдите със справедливост. Колко прекрасно е това, с което Аллах ви наставлява! Наистина, Аллах е Всечуващ, Всезрящ.",
  "О вие, които повярвахте! Покорявайте се на Аллах и се покорявайте на Пратеника и на удостоените с власт сред вас! И спорите ли за нещо, отнесете го към Аллах и към Пратеника, ако вярвате в Аллах и в Сетния ден! Това е най-доброто и най-похвалното за изход!",
  "Не видя ли ти онези, които твърдят, че са повярвали в низпосланото на теб и в низпосланото преди теб? Искат да се съдят при тагут [тиранът], а им бе повелено да не вярват в него. Шейтанът иска да ги въведе в дълбока заблуда.",
  "И когато им се каже: “Елате при онова, което Аллах низпосла, и при Пратеника!”, виждаш лицемерите напълно да се отвръщат от теб.",
  "А какво ще бъде, когато ги сполети беда заради онова, което ръцете им са сторили отнапред? После ще дойдат при теб, кълнейки се в Аллах: “Искахме само добротворство и умиротворение.”",
  "Това са онези, за които Аллах знае какво имат в сърцата. Бъди въздържан с тях и ги поучавай, и им говори с красноречиви думи!",
  "Всеки пратеник изпращахме само да му се покоряват с позволението на Аллах. И ако те, когато угнетяваха себе си, дойдеха при теб [о, Мухаммед] и помолеха Аллах за опрощение, и Пратеника помолеше за опрощението им, щяха да видят, че Аллах е Приемащ покаянието, Милосърден.",
  "Но не кълна се в твоя Повелител! -­ те не ще повярват, докато не те сторят съдник за всеки възникнал спор помежду им, и не ще престанат да изпитват в душата си стеснение твоето решение и не ще се подчинят напълно.",
  "И ако им предпишехме: “Убийте себе си!” или “Напуснете домовете си!”, - то не биха го сторили освен малцина от тях. А ако направеха това, за което са наставлявани, то щеше да е най-доброто за тях и най-силно да ги укрепи.",
  "Тогава щяхме да им дарим от Нас огромна награда",
  "и да ги насочим по правия път.",
  "Които се покоряват на Аллах и на Пратеника, те са с онези, които Аллах е облагодетелствал: пророците, всеправдивите, жертващите се за вярата и благочестивите. Колко добри са те за другари!",
  "Такава е благодатта от Аллах. Достатъчно Аллах знае.",
  "О вие, които повярвахте! Бъдете предпазливи и настъпвайте на отреди или настъпвайте вкупом!",
  "Сред вас все някой изостава и щом ви сполети беда, казва: “Аллах ме дари с благодат, защото не бях с тях.”",
  "А щом ви достигне обилие от Аллах, той все казва, сякаш не е имало между вас приятелство: “Ех, и аз да бях с тях, та да се сдобия с огромен успех!”",
  "И нека се сражават по пътя на Аллах онези, които продават земния живот за отвъдния. А на онзи, който се сражава по пътя на Аллах и бъде убит или надвие, Ние ще дадем огромна награда.",
  "И защо да не се сражавате по пътя на Аллах и заради слабите от мъжете, жените и децата, които казват: “Повелителю наш! Изведи ни от това селище, обитателите на което са потисници! И ни дари с покровител от Теб и ни дари с помощник от Теб!”",
  "Онези, които са повярвали, се сражават по пътя на Аллах, а неверниците се сражават по пътя на идолите тагут. Сражавайте се с приятелите на шейтана! Наистина, слабо е коварството на шейтана!",
  "Не видя ли ти онези, на които бе казано: “Възпирайте ръцете си [от сражение] и извършвайте молитвата намаз, и давайте милостинята зекят!” А когато им бе предписано сражение, някои от тях се уплашиха от хората така, както трябва да се боят от Аллах, и дори повече. И казаха: “Повелителю наш! Защо ни предписа сражение? Защо не ни отсрочи за кратко време?” Кажи: “Насладата на земния живот е мимолетна, а отвъдният е най-доброто за онези, които се боят от Аллах. И не ще бъдете угнетени дори с влакънце от фурма.”",
  "Където и да сте, смъртта ще ви догони, дори да сте във въздигнати кули. И ако ги достигне добрина, казват: “Това е от Аллах.”, а ако ги сполети злина, казват: “Това е от теб [о, Мухаммед]!” Кажи: “Всичко е от Аллах.” Какво им е на тези хора, та почти не проумяват дума?",
  "Каквато и добрина да те достигне, тя е от Аллах, а каквато и злина да те сполети, тя е от самия теб. Пратеник те изпратихме при хората. Достатъчен е Аллах за свидетел.",
  "Който се покорява на Пратеника, вече се е покорил на Аллах. А отметнат ли се, Ние не те изпратихме за техен пазител!",
  "И казват: “Покоряваме се!” А когато се отделят от теб, група от тях крои нощем противното на онова, което ти говори. Но Аллах записва какво кроят нощем. Отвърни се от тях и на Аллах се уповавай! Достатъчен е Аллах за довереник.",
  "Нима не размишляват над Корана? И ако бе от друг, а не от Аллах, щяха да открият в него много противоречия.",
  "И щом дойде при тях известие за спокойствие или за страх, разгласяват го. А ако бяха го отнесли до Пратеника и удостоените с власт измежду им, щяха да го разберат онези от тях, които могат да го проумеят. И ако не бе благодатта на Аллах към вас, и Неговата милост, щяхте да последвате шейтана, освен малцина.",
  "И сражавай се по пътя на Аллах! Отговорен си единствено за себе си. И подбуждай правоверните! Може би Аллах ще възпре мощта на неверниците! Аллах е най-силен по мощ и най-силен по наказание.",
  "Който се застъпва за добро дело, ще има дял от него, а който се застъпва за лошо дело, ще има бреме от него. Аллах за всяко нещо въздава.",
  "И щом ви приветстват с поздрав, поздравете с по-хубав от него или отвърнете със същия! Аллах за всяко нещо държи сметка.",
  "Аллах! ­Няма друг бог освен Него! Той непременно ще ви събере в Деня Къямет, в който няма съмнение. А кой е по-правдив в словото си от Аллах?",
  "Какво ви е, та се разделихте на две групи спрямо лицемерите? Низвергна ги Аллах заради онова, което са придобили. Нима искате да напътите онзи, когото Аллах е оставил в заблуда? А за онзи, когото Аллах остави в заблуда, ти не ще намериш път за него.",
  "Те искат и вие да станете неверници, подобно на тях, за да бъдете равни. И не взимайте ближни от тях, докато не се преселят по пътя на Аллах! А отметнат ли се, хващайте ги и убивайте, където ги заварите! И не взимайте от тях нито ближен, нито помощник.",
  "Освен добралите се до народ, с който имате договор; или дошлите при вас със свити сърца, че са се сражавали срещу вас, или че ще се сражават срещу своя народ. И ако Аллах бе пожелал, щеше да ги овласти над вас и да се сражават срещу вас. А отдръпнат ли се, без да се сражават, и ви предложат мир, Аллах не ще ви отвори път против тях.",
  "Ще откриете и други, които искат и с вас да са в безопасност, и със своя народ ­в безопасност. Всякога, щом ги караха да прибягват към враждебни действия, те стремглаво се спускаха към тях. И ако не се отдръпнат и не ви предложат мир, и не удържат ръцете си, хващайте ги и убивайте, където ги заварите! Дадохме ви явен довод срещу тези.",
  "И не трябва правоверен да убива правоверен, освен по погрешка. А онзи, който убие правоверен по погрешка да освободи вярващ роб и да връчи откуп на семейството на убития, освен ако простят. А ако [убитият] е правоверен от враждебен вам народ да се освободи вярващ роб. А ако е от народ с договор между вас да се връчи откуп на семейството му и да се освободи вярващ роб. А онзи, който няма възможност, то да говее два поредни месеца за покаяние пред Аллах. Аллах е Всезнаещ, Премъдър.",
  "А за онзи, който умишлено убие правоверен, то неговото възмездие е Джехеннем, там ще пребивава вечно. Аллах му се гневи и го проклина, и за него е приготвил огромно наказание.",
  "О вие, които повярвахте! Когато странствате по пътя на Аллах, изяснявайте си и не казвайте на онзи, който ви отправи поздрав: “Ти не си вярващ”, стремейки се към мимолетното на земния живот. При Аллах има обилни богатства. Такива бяхте преди, но Аллах ви облагодетелства. Изяснявайте си! Наистина, Сведущ е Аллах за вашите дела.",
  "Не са равностойни онези от правоверните, които си седят вкъщи, без да им се навреди, и онези, които се борят по пътя на Аллах чрез своите имоти и души. Аллах отреди на борещите се чрез своите имоти и души да са с едно стъпало над седящите. На всеки Аллах обеща Най-прекрасното, но Аллах отличи борещите се пред седящите с огромна награда:",
  "със степени от Него и с опрощение, и милост. Аллах е Опрощаващ, Милосърден.",
  "Когато меляикетата приберат душите на угнетилите себе си, ще им рекат: “В какво положение бяхте?” Те ще рекат: “Бяхме слаби и притеснени на земята.” Ще рекат: “Не беше ли просторна земята на Аллах, та да се преселите някъде из нея?” На тези мястото им е Джехеннемът и колко лоша участ е той!",
  "Това не се отнася за слабите от мъжете, жените и децата, които са немощни и не намират правилния път.",
  "Тези, Аллах може и да извини. Аллах е Извиняващ, Опрощаващ.",
  "А който се пресели по пътя на Аллах, ще открие на земята много приют и обилие. А който напусне дома си, преселвайки се заради Аллах и Неговия Пратеник, и после го настигне смъртта, при Аллах му е отредена наградата. Аллах е Опрощаващ, Милосърден.",
  "А когато странствате по земята, не е прегрешение за вас да съкращавате молитвата намаз, ако се страхувате, че ще ви навредят онези, които не са повярвали. Наистина, неверниците са ваш явен враг.",
  "И когато си сред правоверните и им водиш молитвата намаз, нека с теб стои група и да вземат своите оръжия. И щом са на седжде, нека част от тях да застанат зад вас. После нека дойде друга група, която още не се е молила, и да извърши молитвата намаз с теб, и да бъде предпазлива, и да вземе оръжията си. Онези, които не повярваха, желаят да нехаете за своите оръжия и вещи, та да се нахвърлят срещу вас отведнъж. И не е прегрешение за вас, ако дъжд ви напакости или сте болни, да положите оръжията си, но бъдете предпазливи. Наистина, Аллах е приготвил за неверниците унизително наказание.",
  "И когато завършите молитвата намаз, споменавайте Аллах прави, седнали и на хълбок! А когато сте вън от опасност, изпълнявайте молитвата намаз в цялост! Наистина, за правоверните молитвата намаз е предписание в определено време.",
  "И не показвайте слабост в преследването на врага! Ако ви боли и тях ги боли, както и вас е боляло, но вие се надявате на Аллах за онова, за което те не се надяват. Аллах е Всезнаещ, Премъдър.",
  "Ние ти низпослахме Книгата с истината, за да отсъдиш между хората с онова, което Аллах ти показа. И не се препирай заради изменниците!",
  "И моли прошка от Аллах! Аллах е Опрощаващ, Милосърден.",
  "И недей да спориш за онези, които изменят на себе си! Аллах не обича никой изменник и грешник.",
  "Прикриват се от хората, но от Аллах не се прикриват. Той е с тях, когато нощем замислят думи, от които Той е недоволен. Аллах обхваща онова, което те правят.",
  "Ето, вие спорехте заради тях в земния живот, но кой ще спори с Аллах заради тях в Деня Къямет? Или кой ще им бъде защитник?",
  "Който стори зло или себе си угнети, а сетне помоли Аллах за прошка, ще открие, че Аллах е Опрощаващ, Милосърден.",
  "И който е извършил грях, той го придобива само в свой ущърб. Аллах е Всезнаещ, Премъдър.",
  "И който извърши грешка или грях, сетне набеди за това невинен, той се е нагърбил с клевета и явен грях.",
  "И ако не бе благодатта на Аллах, и Неговата милост към теб, група от тях щеше да те заблуди. Ала те единствено себе си заблуждават и с нищо не ще ти навредят. Аллах ти низпосла Книгата и мъдростта, и те научи на онова, което не си знаел. Огромна е благодатта на Аллах към теб!",
  "Няма добро в много от тайния им шепот, освен у онзи, който повелява подаяние или благодеяние, или помирение между хората. И който върши това в стремеж към благоволението на Аллах, Ние ще го дарим с велика награда.",
  "А който противоречи на Пратеника, след като му се изясни правия път, и следва друг, а не пътя на правоверните, него ще насочим, накъдето сам се е обърнал и ще го изгаряме в Джехеннема. Колко лоша участ е той!",
  "наистина, Аллах не прощава да се съдружава с Него, но освен това прощава всички останали грехове на когото пожелае. А който съдружава с Аллах, той дълбоко се е заблудил.",
  "Те не зоват Него, а само женски божества, и зоват само шейтана-непокорник.",
  "Прокле го Аллах и той рече: “Кълна се, ще отнема определена част от Твоите раби.",
  "И ще ги заблуждавам, и ще ги подбуждам към копнежи, и ще им повелявам да срязват ушите на добитъка, и ще им повелявам да изменят творението на Аллах.” Който приема не Аллах, а шейтана за покровител, той ще понесе явна загуба.",
  "Обещава им и ги подбужда към копнежи. Ала шейтанът им обещава само измамност.",
  "На тези мястото им е Джехеннемът и не ще намерят избавление от него.",
  "А тези, които вярват и вършат праведни дела, ще ги въведем в Градините, сред които реки текат. Там ще пребивават вечно и завинаги. Истинно е обещанието от Аллах. А кой е по-верен от Аллах в словата?",
  "Това нито е във вашите копнежи, нито е в копнежите на хората на Книгата. Онзи, който върши зло, ще му се въздаде същото и не ще си намери освен Аллах нито покровител, нито избавител.",
  "А който върши праведни дела, мъж или жена, и е правоверен, тези ще влязат в Дженнета и не ще бъдат угнетени дори колкото малкото улейче на костилката от фурма.",
  "И кой е с по-добра религия от онзи, който се е отдал на Аллах с истинска преданост и е последвал вярата на Ибрахим Правоверния? Аллах прие Ибрахим за Свой възлюбен.",
  "На Аллах е всичко на небесата и всичко на земята. Аллах обхваща всяко нещо.",
  "И те питат да постановиш за жените. Кажи [о, Мухаммед]: “За тях ви постановява Аллах, а и това, което вам ви възвещава Книгата за осиротелите девойки, на които не давате, каквото им е предписано, желаейки да встъпите в брак с тях, и за невръстните сред децата, и да уреждате сираците със справедливост.” Каквото и добро да извършите, Аллах го знае.",
  "И ако жена се страхува, че нейния съпруг ще се отнася грубо или се отдръпва от нея, не е прегрешение за тях помежду им да се помирят. Най-доброто решение е помирението. В хората е заложено скъперничеството, но ако благодетелствате и сте праведни, то несъмнено Аллах знае това, което вършите.",
  "И не ще съумеете да сте справедливи към жените [си], дори да се стремите. И не се увличайте всецяло по една, та да оставите друга висяща. И ако се поправите и сте праведни, то Аллах е Опрощаващ, Милосърден.",
  "А ако двамата се разделят, то Аллах ще обогати всекиго от Своето изобилие. Аллах е Всеобхватен, Премъдър.",
  "На Аллах е всичко на небесата и всичко на земята. И повелихме на дарените с Книгата преди вас и на вас да се боите от Аллах. А ако не повярвате, то на Аллах е всичко на небесата и всичко на земята. Аллах е Богат, Всеславен.",
  "На Аллах е всичко на небесата и всичко на земята. Достатъчен е Аллах за Покровител.",
  "О, хора! Ако Той пожелае, ще ви заличи и други ще доведе. Аллах има сила за това.",
  "Който е пожелал наградата на земния живот, то­ при Аллах е наградата и на земния живот, и на отвъдния. Аллах е Всечуващ, Всевиждащ.",
  "О вие, които повярвахте! Бъдете твърди в справедливостта, свидетели в името на Аллах, дори и срещу вас самите или срещу родителите и най-близките! Дали е богат или беден, Аллах ще го защити по най-достоен начин! И не следвайте страстта, за да не се отклоните от справедливостта! И ако изопачите или се откажете [от свидетелстване] то Аллах знае това, което вършите.",
  "О вие, които повярвахте! Вярвайте в Аллах и в Неговия Пратеник, и в Книгата, която е низпослал на Своя Пратеник, и в Книгата, която е низпослал преди! А който отрича вярата в Аллах и в Неговите меляикета, и в Неговите Книги, и в Неговите пратеници, и в Сетния ден, той дълбоко се е заблудил.",
  "Наистина, Аллах не ще прости нито ще посочи път на онези, които повярваха, после станаха неверници, после повярваха, после пак станаха неверници, после неверието им се усили.",
  "Извести лицемерите, че за тях има болезнено наказание,",
  "за онези, които взимат неверниците за ближни вместо правоверните. Нима у тях търсят мощта? Наистина, цялата мощ е на Аллах.",
  "Той вече ви низпосла в Книгата: “Щом чуете да бъдат отричани знаменията на Аллах и да бъдат подигравани, не сядайте с неверниците, докато не встъпят в друг разговор. Иначе ще сте като тях.” Аллах ще събере в Джехеннема всички лицемери и неверници,",
  "които ви дебнат и ако имахте победа от Аллах, казваха: “Не бяхме ли заедно с вас?” А ако неверниците имаха дял, те казваха: “Не ви ли завладяхме и ви защитихме от вярващите?” Аллах ще отсъди между вас в Деня Къямет. Аллах никога няма да позволи на неверниците да надделеят над правоверните.",
  "Наистина, лицемерите се опитват да измамят Аллах, но Той мами тях. Изправят ли се за молитвата намаз, стоят неохотно! Те показват себе си пред хората, и малко споменават Аллах.",
  "Те са непостоянни ту към тези, ту към онези. А когото Аллах оставя в заблуда, ти не ще намериш път за него.",
  "О вие, които повярвахте! Не взимайте неверници за ближни вместо правоверните! Нима искате да дадете на Аллах явен довод срещу вас?",
  "Наистина, лицемерите ще се окажат в най-ниското дъно на Огъня, и не ще намериш за тях избавител,",
  "освен които се разкаят и поправят, и се придържат здраво към Аллах, и са искрени в своята религия пред Аллах. Тези ще се окажат заедно с правоверните. И Аллах ще дари правоверните с велика награда.",
  "За какво Аллах да ви наказва, ако сте признателни и повярвате? Аллах е Признателен, Всезнаещ.",
  "Аллах не обича да се прогласява за злото освен от угнетения. Аллах е Всечуващ, Всезнаещ.",
  "Ако показвате добро или го прикривате, или извинявате зло Аллах е Извиняващ, Всесилен.",
  "Наистина, които не вярват в Аллах и в Неговите пратеници, и искат да отделят Аллах от Неговите пратеници, и казват: “Вярваме в едни и не вярваме в други”, и искат да поемат среден път,",
  "те са истинските неверници. И приготвихме за неверниците унизително наказание.",
  "На тези, които повярваха в Аллах и в Неговите пратеници, и не отделяха никого измежду тях, Той ще им даде наградите. Аллах е Опрощаващ, Милосърден.",
  "Хората на Книгата искат да им свалиш Писание от небето. И от Муса искаха дори повече от това. И казаха: “Покажи ни Аллах наяве!” И ги порази мълнията заради тяхната несправедливост. Сетне изваяха телеца, след като ясните знаци дойдоха при тях, и Ние ги извинихме за това, и дадохме на Муса очевидно доказателство.",
  "И въздигнахме отгоре им Планината съгласно завета с тях, и им рекохме: “Влезте през вратата, кланяйки се доземи!” И им рекохме: “Не престъпвайте в Съботата!” И сключихме с тях суров завет.",
  "Защото нарушиха своя завет и не повярваха в знаменията на Аллах, и убиваха пророците без право, и изричаха: “Сърцата ни са в броня.” да, Аллах запечата техните сърца поради тяхното неверие и не вярват освен малцина.",
  "И защото не повярваха и изричаха срещу Мерйем огромна клевета,",
  "и изричаха: “Наистина, ние убихме Месията Иса, сина на Мерйем, пратеника на Аллах.” Но не го убиха и не го разпнаха, а само им бе оприличен. И които бяха в разногласие за това, се съмняваха за него. Нямат знание за това, освен да следват предположението. Със сигурност не го убиха те.",
  "Да, възнесе го Аллах при Себе си. Аллах е Всемогъщ, Премъдър.",
  "Сред хората на Книгата няма такъв, който да не повярва в него преди неговата смърт, а в Деня Къямет той ще е свидетел против тях.",
  "И поради гнета на юдеите им възбранихме разрешени за тях блага, и защото възпираха много от пътя на Аллах,",
  "и защото взимаха лихвата, която им бе забранена, и изяждаха имотите на хората с измама. И за неверниците сред тях приготвихме мъчително наказание.",
  "А тези от тях, които притежават основателни знания и вярват в низпосланото на теб и в низпосланото допреди теб, и извършват молитвата намаз, и даващите милостинята зекят, и вярват в Аллах и в Сетния ден, Ние ще въздадем огромна награда.",
  "Наистина, Ние ти внушихме откровение, както дадохме на Нух и на пророците след него, и дадохме откровение на Ибрахим и Исмаил, и Исхак, и Якуб, и родовете, и Иса, и Еюб, и Юнус, и Харун, и Сюлейман, и на Дауд дарихме Зебур;",
  "пратеници, за които вече ти разказахме преди, и пратеници, за които не сме ти разказали, и Аллах говори пряко на Муса,",
  "пратеници носители на блага вест и предупредители, за да нямат хората довод пред Аллах подир пратениците. Аллах е Всемогъщ, Премъдър.",
  "Аллах свидетелства, че онова, което низпосла на теб, го низпосла със Своето знание, и меляикетата свидетелстват. И достатъчен е Аллах за свидетел!",
  "Наистина, тези, които не вярват и възпират от пътя на Аллах, те дълбоко се заблуждават.",
  "Наистина, тези, които не вярват и угнетяват, Аллах не ще им прости и не ще им посочи път,",
  "освен пътя към Джехеннема, там ще пребивават вечно и завинаги. Това за Аллах е лесно.",
  "О, хора! Пратеника дойде при вас с истината от вашия Повелител. Повярвайте, това е най-доброто за вас. А ако не повярвате, то­ на Аллах принадлежи всичко на небесата и на земята. Аллах е Всезнаещ, Премъдър.",
  "О, хора на Книгата! Не прекалявайте в своята религия и говорете за Аллах само истината! Месията Иса, синът на Мерйем, е само пратеник на Аллах и Негово Слово, което Той извести на Мерйем, и дух от Него. И вярвайте в Аллах и в Неговите пратеници, и не казвайте: “Троица!” Престанете! Това е най-доброто за вас. Аллах е единственият Бог. Пречист е Той, за да има рожба! На Него принадлежи всичко на небесата и всичко на земята. И достатъчен е Аллах за довереник.",
  "Месията не ще презре да бъде раб на Аллах, нито приближените меляикета. А който презре да Му служи и се възгордее, Той всички ще събере при Себе Си.",
  "На тези, които вярват и вършат праведни дела Той ще изплати напълно техните награди и ще им надбави от Своята благодат. А които презират и се възгордяват Той ще ги накаже с мъчително наказание. И освен Аллах, за себе си не ще намерят нито покровител, нито избавител.",
  "О, хора! При вас се яви доказателство от вашия Повелител и ви низпослахме явна светлина.",
  "Тези, които вярват в Аллах и крепко се привържат към Него, Той ще ги въведе в Своята милост и щедрост, и ще ги насочи към Себе Си по правия път.",
  "И те молят да постановиш. Кажи: “Аллах ви постановява за умрелите без деца и бащи. Почине ли мъж и не е имал дете, а е имал сестра, нейно е половината от онова, което е оставил, а и той я наследява, ако не е имала дете. А щом са две, за тях са две третини от онова, което е оставил. А щом са повече братя и сестри, за мъжкото е дял, колкото за две женски.” Аллах ви обяснява, за да не се заблудите. Аллах знае всяко нещо!",
  "О вие, които повярвахте! Изпълнявайте своите договори [и задължения]! Разрешено ви е всяко животно от добитъка освен онова, за което ви бъде обявено. На вас ви е забранено да ловувате, когато сте в ихрам [на поклонение хадж или умра]. Наистина, Аллах отсъжда, каквото поиска.",
  "О вие, които повярвахте! Не нарушавайте светостта на обредните знамения на Аллах, нито Свещения месец. Не смятайте за позволено посягането върху жертвените животни, нито върху украсените с венците, нито върху хората, които са устремени към Свещения дом в търсене на обилие и благоволение от техния Повелител. А когато се освободите от ихрама, то може да ловувате. И да не ви вкарва в грях омразата на някои хора, че са ви възпрели от Свещената джамия, та да престъпите! И си помагайте един другиму в праведността и благочестивостта, и не си помагайте в греха и враждебността! И бойте се от Аллах! Аллах е суров в наказанието.",
  "За вас са забранени мършата, кръвта, свинското месо и закланото за друг, а не за Аллах, и удушеното, пребитото до смърт, погиналото при падане, намушканото, и от което звяр е ял, освен което сте заклали още живо според предписанието, и принесеното в жертва на каменните идоли, а така също и гадаенето със стрелите. Всичко това е грехопадение. Днес онези, които не повярваха, се отчаяха пред вашата религия. Не се плашете от тях, а се плашете от Мен! Днес Аз изградих за вас вашата религия и изпълних Своята милост към вас, и одобрих Исляма за ваша религия. А за онзи, който е принуден от глад, без да е склонен към грях Аллах е Опрощаващ, Милосърден.",
  "Питат те какво им е разрешено. Кажи: “Разрешени са ви благата и онова, за което обучихте хищниците чрез дресировка, обучавайки ги на това, на което Аллах ви научи. Яжте от това, което хващат за вас и споменавайте над него името на Аллах! И бойте се от Аллах! Аллах бързо прави равносметка.",
  "Днес ви бяха разрешени благата. Храната на дарените с Книгата също е разрешена за вас, и вашата храна е разрешена за тях, както и целомъдрените жени от повярвалите, и целомъдрените жени от дарените с Книгата преди вас са ви разрешени, ако им дадете техните отплати[брачен дар], желаейки да запазите целомъдрие, без да развратничите и без да ги вземате като приятелки. А който се отрече от вярата, делото му се проваля и в отвъдния живот е сред губещите.”",
  "О вие, които повярвахте! Когато станете за молитвата намаз, измийте лицето и ръцете си до лактите, и обтрийте главата, и измийте нозете си до глезените. И ако сте [ в състояние на ]полово осквернение, почистете се. И ако сте болни или на път, или някой от вас е дошъл от нужника, или сте обладавали жени, а не сте намерили вода, тогава потърсете чиста земя и натрийте с нея лицата и ръцете си. Аллах не иска да ви притесни, а иска да ви пречисти и да изпълни Своята благодат към вас. Дано сте признателни!",
  "И споменавайте милостта на Аллах към вас, и договора с Него, който Той сключи с вас, когато рекохте: “Чухме и се покорихме.” И се бойте от Аллах! Аллах знае съкровеното в сърцата.",
  "О вие, които повярвахте! Бъдете твърди заради Аллах, и свидетелствайте безпристрастно! И нека ненавистта към някои хора не ви подтикне към несправедливост! Бъдете справедливи, то е най-близо до праведността! И се бойте от Аллах! Аллах знае онова, което вършите.",
  "Аллах обеща на онези, които повярват и вършат праведни дела, опрощение за тях и велика награда.",
  "А тези, които не повярват и взимат за лъжа Нашите знамения, ще се окажат обитателите на Джехеннема.",
  "О вие, които повярвахте! Споменавайте милостта на Аллах към вас, когато някои хора се готвеха да посегнат с ръце на вас, а Той възпря ръцете им! И се бойте от Аллах! На Аллах да се уповават правоверните!",
  "Аллах прие завета от синовете на Исраил. Ние проводихме от тях дванадесет старейшини. И рече Аллах: “Аз съм с вас. Щом извършвате молитвата намаз, давате милостинята зекят, вярвате в Моите пратеници, подкрепяте ги и заемате на Аллах добър заем, Аз ще отмахна от вас лошите ви постъпки и ще ви въведа в Градините, сред които реки текат. А който от вас след това стане неверник, той се е отклонил от правия път.”",
  "И защото нарушиха своя завет, Ние ги проклехме и сторихме сърцата им да закоравеят. Те преиначават словата, размествайки ги, и забравиха част от онова, което им бе напомнено. И не преставаш да откриваш тяхна измяна освен у малцина от тях. Но ги извини и прости! Аллах обича благодетелните.",
  "Също така приехме завет от онези, които казваха: “Ние сме християни”. Но и те забравиха част от онова, което им бе напомнено. И възбудихме помежду им вражда и ненавист до Деня Къямет. Тогава Аллах ще ги извести какво са направили.",
  "О, хора на Книгата! Нашият Пратеник дойде при вас да ви поясни много от онова, което сте скривали от Книгата, и да ви извини за много. При вас дойде от Аллах светлина и ясно Писание.",
  "Аллах насочва с него онези, които следват Неговото благоволение по пътищата на спасението, и ги извежда от тъмнините към светлината с Неговото позволение, и ги насочва по правия път.",
  "Неверници са онези, които казват: “Аллах, това е Месията, синът на Мерйем.” Кажи: “А кой ще попречи с нещо на Аллах, ако поиска да погуби Месията, сина на Мерйем, и майка му, и всички по земята?” На Аллах принадлежи владението на небесата и на земята, и на всичко между тях. Той сътворява, каквото пожелае. Аллах за всяко нещо има сила.",
  "И казаха юдеите и християните: “Ние сме синовете на Аллах и Неговите любимци.” Кажи: “А защо Той ви наказва заради вашите грехове? О не! Вие сте само човеци от онези, които е сътворил. Прощава Той комуто пожелае и наказва Той, когото пожелае. На Аллах принадлежи владението на небесата и на земята, и на всичко между тях. Към Него е завръщането.”",
  "О, хора на Книгата! Нашият Пратеник дойде при вас, като ви даде разяснения подир прекъсване след пратениците, за да не кажете: “При нас не дойде благовестител, нито предупредител.” Вече дойде при вас благовестител и предупредител. Аллах за всяко нещо има сила.",
  "И когато Муса рече на своя народ: “О, народе мой! Помнете милостта, която Аллах ви оказа, когато стори от вас пророци и ви стори владетели, и ви даде, каквото не е дал на никой от народите!",
  "О, народе мой! Влезте в Свещената земя, която Аллах ви отреди, и не отстъпвайте назад, за да не се превърнете в губещи!” ­",
  "Те казаха: “О, Муса! На нея има народ от исполини и не ще влезем, докато не излязат оттам. А излязат ли от нея, ще влезем.”",
  "Двама мъже от богобоязливите, които Аллах бе дарил с милост, казаха: “Влезте при тях през вратата! И влезете ли през нея, вие сте победители! Единствено на Аллах се уповавайте, ако сте правоверни!”",
  "Те казаха: “О, Муса! Никога не ще влезем в нея, докато те са още там. Вървете ти и твоят Повелител, и се сражавайте! А ние ще седим ето тук.”",
  "Той рече: “Повелителю! Аз имам власт само над себе си и над брат си. Отдели ни от хората-нечестивци!”",
  "Аллах рече: “Тогава тя ще им бъде под възбрана за четиридесет години. Те ще скитат по земята. И не скърби за хората-нечестивци!",
  "И им прочети вестта за двамата синове на Адам правдиво, как принесоха жертва и на единия бе приета, ала на другия не бе приета. Той каза: “Непременно ще те убия!” [А първият] каза: “Наистина, Аллах приема само от богобоязливите.",
  "Протегнеш ли към мен ръка, да ме убиеш, аз не ще протегна своята ръка към теб, да те убия. Наистина, аз се боя от Аллах, Повелителя на световете.",
  "Искам да понесеш и моя грях върху себе си както твоя грях, и да се окажеш сред обитателите на Огъня. Такова е възмездието за угнетителите.”",
  "И го подтикна душата му да убие своя брат, и го уби, и стана един от губещите.",
  "И Аллах проводи гарван, който ровеше земята, за да му покаже как да скрие трупа на брат си. Каза: “О, горко ми, нима не мога да съм като този гарван, та да скрия трупа на брат си?” И стана един от съжаляващите.",
  "Заради това Ние предписахме на синовете на Исраил, че който убие човек не за човек или заради покварата му по земята, той сякаш е убил всички хора. А който спаси човек, той сякаш е спасил всички хора. Дойдоха при тях Нашите пратеници с ясните знаци, но мнозина от тях след това престъпваха позволеното на земята.",
  "Наказанието за онези, които воюват срещу Аллах и Неговия Пратеник, и се стремят към поквара по земята, е да бъдат убити или разпънати, или да се отсекат ръцете и нозете им кръстом, или да бъдат прокудени от земята [им]. Това за тях е позор на този свят, а в отвъдния за тях е приготвено огромно наказание.",
  "Изключение правят онези, които се покаят, преди да ги надвиете. И знайте, че Аллах е Опрощаващ, Милосърден!",
  "О вие, които повярвахте! Бойте се от Аллах и търсете приближаване към Него, и се борете по Неговия път, за да сполучите!",
  "Наистина, ако неверниците имаха всичко на земята, и още толкова отгоре, за да се откупят с него от мъчението в Деня Къямет, то това­ не ще им се приеме. За тях е приготвено мъчително наказание.",
  "Ще искат да излязат от Огъня, ала не ще излязат оттам. За тях е приготвено постоянно наказание.",
  "А на крадеца, мъж или жена, отсичайте ръцете като наказание за онова, което са присвоили възмездие от Аллах. Аллах е Всемогъщ, Премъдър.",
  "А който се разкае и поправи, след като угнети, Аллах ще приеме разкаянието му. Аллах е Всеопрощаващ, Милосърден.",
  "Нима не знаеш, че на Аллах принадлежи владението на небесата и на земята? Той наказва, когото пожелае и прощава Той комуто пожелае. Аллах над всяко нещо има сила.",
  "О, Пратенико! Нека не те наскърбяват онези, които се стремят да изповядат неверието и чиито усти изричаха: “Повярвахме!”, - въпреки че сърцата им не вярваха. Сред изповядващите юдаизма има такива, които охотно слушаха лъжа, и все други хора слушаха, които не се явиха при теб. Те преиначават словата, размествайки ги. Казват: “Ако ви се даде това, вземете го, а ако не ви се даде, възпрете се!” За онзи, когото Аллах иска да подложи на изкушение, ти не си властен да го защитиш с нищо пред Аллах. Те са онези, чиито сърца Аллах не иска да пречисти. За тях в земния живот има позор и в отвъдния за тях са приготвени огромни мъчения.",
  "Те охотно все лъжата слушат и все забраненото изяждат. И ако дойдат при теб, отсъди помежду им или се отдръпни от тях! И отдръпнеш ли се, те не ще ти навредят с нищо! А съдиш ли, отсъждай справедливо между тях! Наистина, Аллах обича справедливите.",
  "И как ще ти отредят да съдиш, когато у тях е Теврата съдържаща закона на Аллах? Дори и след това те се отмятат, защото не са вярващи.",
  "Ние низпослахме Теврата, в която се съдържа вярно ръководство и светлина. Пророците, които се отдадоха, съдят юдеите според нея; също така равините и правниците според онова от Книгата на Аллах, което им бе поверено да го пазят, и му бяха свидетели. И не се страхувайте от хората, а се страхувайте от Мен! И не продавайте Моите знамения на никаква цена! А който не съди според онова, което Аллах е низпослал тези са неверниците.",
  "И предписахме им в нея: душа за душа, око за око, нос за нос, ухо за ухо, зъб за зъб, и за раните, възмездие. А който прости като милостиня, то е изкупление за него. А който не съди според онова, което Аллах е низпослал, тези са угнетителите.",
  "И изпратихме по следите им Иса, сина на Мерйем, да потвърди Теврата, която бе преди него, и му дарихме Инджил, в който има вярно ръководство и светлина, и е потвърждение на Теврата. Тя беше вярно ръководство и поучение за богобоязливите.",
  "И нека хората на Инджил отсъждат според онова, което Аллах е низпослал в него! А който не съди според онова, което Аллах е низпослал, тези са нечестивците.",
  "И ти низпослахме Корана с истината, за да потвърди Книгите преди него и да бъде техен свидетел. И отсъждай помежду им според онова, което Аллах е низпослал, и не следвай страстите им вместо истината, която си получил! За всеки от вас сторихме закон и път. И ако желаеше Аллах, щеше да ви стори една общност, но [така стори], за да ви изпита в онова, с което Той ви е дарил. И надпреварвайте се в добрините! Завръщането на всички вас е при Аллах и Той ще ви разкрие онова, по което бяхте в разногласие.",
  "И отсъждай помежду им според онова, което Аллах е низпослал, и не следвай страстите им, и внимавай с тях, да не те отклонят в част от онова, което Аллах ти е низпослал! А отметнат ли се, знай, че Аллах иска да ги порази за някои от греховете им! Мнозина от хората са нечестивци.",
  "Нима търсят съда от времената на невежеството? Кой отсъжда по-добре от Аллах според хора убедени?",
  "О вие, които повярвахте! Не взимайте юдеите и християните за свои помощници ближни! Един на друг те си помагат. А който измежду вас ги смята за свои помощници и се сближи с тях, то той е от тях. Наистина, Аллах не води по правия път несправедливите хора.",
  "И виждаш онези, в чиито сърца има болест, да се надпреварват към тях с думите:“Страхуваме се да не ни сполети беда.”Но Аллах може да донесе победата или Своя заповед, и да съжаляват за онова, което са спотаили в душите си.",
  "Онези, които са повярвалите ще кажат: “Нима това са тези, които се клеха в Аллах с най-усърдните си клетви, че наистина са с вас?” Пропаднаха делата им и те се оказаха губещи.",
  "О вие, които повярвахте! Ако някой от вас се отрече от своята религия, [знайте, че] Аллах ще доведе хора, които обича и те ще Го обичат. Те ще са­ смирени пред вярващите, непреклонни пред неверниците, и които се борят по пътя на Аллах, и не се страхуват от упрек на хулител. Това е милостта на Аллах, която Той дарява комуто пожелае. Аллах е Всеобхватен, Всезнаещ.",
  "Ваш покровител е само Аллах и Неговият Пратеник, и правоверните, които извършват молитвата намаз, дават милостинята зекят и се покланят.",
  "Който смята Аллах и Неговия Пратеник, и правоверните за свои покровители и помощници…. То привържениците на Аллах, непременно се окажат победители.",
  "О вие, които повярвахте! Не взимайте за ближни онези от дарените с Книгата преди вас и от неверниците, които взеха вашата религия на присмех и шега! И бойте се от Аллах, ако сте правоверни!",
  "И когато зовете към молитвата намаз, те го взимат на присмех и развлечение. Това е, защото са хора, които не проумяват.",
  "Кажи: “О, хора на Книгата! Нима ни корите само за това (или изпитвате злоба само защото) че повярвахме в Аллах и в низпосланото на нас, и в низпосланото преди, въпреки че мнозинството ви са нечестивци?”",
  "Кажи: “Да ви известя ли за тези, които ще получат още по-голямо възмездие при Аллах?” Това са тези, които Аллах прокле и им се разгневи, и направи от тях маймуни и свине, служещи на сатаната тагут. Те са най-злочестите по място и най-отклонените от правия път.",
  "И когато дойдат при вас, казват: “Повярвахме.” Те обаче влизат с неверието и излизат с него. Аллах най-добре знае какво потулват.",
  "И виждаш мнозина от тях да се надпреварват в греха, безчинството и поглъщането на забраненото. Наистина, колко лошо е това, което вършат!",
  "Защо равините и правниците не ги възпират да изричат греховни думи и да поглъщат възбраненото? Наистина скверно е това, което вършат!",
  "И казаха юдеите: “Ръката на Аллах е скована.” Нека техните ръце са сковани и те да бъдат прокълнати за онова, което са изрекли. Не, Неговите Ръце са разтворени ­и Той раздава, както пожелае. И у мнозина от тях низпосланото на теб от твоя Повелител увеличава тяхната несправедливост и неверие. И посяхме сред тях вражда и ненавист до Деня Къямет. Всякога, щом разпалят огън за война, Аллах го угасява. И се устремяват по земята за развала, а Аллах не обича сеещите развала.",
  "И ако хората на Книгата повярваха и се побояха, щяхме да ги избавим от лошите им постъпки и да ги въведем в Градините на блаженството.",
  "И ако спазваха Теврат и Инджил, и низпосланото им от техния Повелител, щяха да се препитават и от това над тях, и от това под нозете им. Сред тях има и една умерена общност (праведниците, повярвали на пророка Мухаммед), но лоши са делата на мнозина от тях.",
  "О, Пратенико! Oповести какво ти бе низпослано от твоя Повелител! А не го ли сториш, ти не ще си оповестил Неговото послание! Аллах ще те защити от хората! Наистина, Аллах не напътва неверниците.",
  "Кажи: “О, хора на Книгата! Вие няма да сте на правия път, докато не започнете да се ръководите от Теврат и Инджил, и низпосланото ви от вашия Повелител.” И низпосланото на теб от твоя Господ увеличава на мнозина от тях несправедливостта и неверие им. И не скърби за неверниците!",
  "Наистина, вярващите, а така също и юдеите, и сабеите, и християните които [от тях] повярват в Аллах и в Сетния ден, и вършат праведни дела за тях не ще има страх и не ще скърбят.",
  "Приехме завета от синовете на Исраил и им изпратихме пратеници. Всеки път, щом пратеник им донесеше онова, което душите им не желаеха, те отричаха едни, а други убиваха.",
  "И смятаха, че не ще има изпитание, и ослепяха и оглушаха. После Аллах прие покаянието им, после мнозина от тях [пак] ослепяха и оглушаха. Аллах съзира онова, което вършат.",
  "Неверници са онези, които казват: “Аллах, това е Месията, синът на Мерйем.” А Месията е казал: “О, синове на Исраил! Покланяйте се на Аллах моя Господ и вашия Господ! За онзи, който съдружава с Аллах, възбрани му Аллах Дженнета и неговото място е Огънят. Угнетителите нямат закрилници.”",
  "Неверници са онези, които казват: “Аллах, това е третият от троицата.” А няма друг Бог освен единствения Бог. И ако не престанат да говорят това, болезнено мъчение ще сполети неверниците.",
  "Не ще ли се покаят пред Аллах и не ще ли Го помолят за опрощение? Аллах е Опрощаващ, Милосърден.",
  "Месията, синът на Мерйем, е само пратеник. Преди него отминаха пратеници, а майка му е всеправдива. И двамата приемаха храна. Виж как им разясняваме знаменията, после виж как лъжат!",
  "Кажи: “Нима няма да се покланяте на Аллах, а на онова, което няма власт да ви стори вреда или полза? А Аллах е Всечуващия, Всезнаещия?”",
  "Кажи: “О, хора на Книгата! Не прекалявайте в религията си, като надхвърляте истината, и не следвайте страстите на хората, които вече се заблудиха и заблудиха мнозина, и изгубиха правия път!”",
  "Неверниците от синовете на Исраил бяха прокълнати с езика на Дауд и на Иса, сина на Мерйем. Това е, защото не се подчиняваха и престъпваха границите на позволеното.",
  "Не се възпираха взаимно от порицаваните постъпки, които вършеха. Колко лошо е онова, което са сторили!",
  "Виждаш мнозина от тях да се сближават с неверниците. Колко лошо е онова, което душите им направиха отнапред! Аллах им се разгневи. И в мъчението те ще пребивават вечно.",
  "И ако бяха повярвали в Аллах и в Пророка, и в низпосланото на него, не биха ги взели за ближни, но мнозина от тях са нечестивци.",
  "Ще откриеш, че хората, най-силни по вражда към вярващите, са юдеите и онези, които съдружават, и ще откриеш, че от тях най-близки по любов към вярващите са онези, които казват: “Ние сме християни.” Така е, защото сред тях има свещеници и монаси, и защото не се възгордяват.",
  "А щом чуят низпосланото на Пратеника, ти виждаш очите им да преливат от сълзи заради онова, което са узнали от истината. Казват: “Повелителю наш, повярвахме! Впиши ни със свидетелите!",
  "И защо да не повярваме в Аллах и в истината, дошла при нас? Ние копнеем да ни въведе нашият Повелител в Дженнета заедно с праведните хора.”",
  "И ги възнагради Аллах за техните думи с Градините, сред които реки текат, там ще пребивават вечно. Това е въздаянието за благодетелните.",
  "А които не вярват и взимат за лъжа Нашите знамения, тези са обитателите на Джехеннема.",
  "О вие, които повярвахте! Не възбранявайте благата, които Аллах ви е разрешил и не престъпвайте границите на позволеното! Наистина, Аллах не обича престъпващите.",
  "И яжте от онова, което Аллах ви е дал за препитание ­ разрешено, приятно! И бойте се от Аллах, в Когото вярвате!",
  "Аллах не ви придиря за празнословието във вашите клетви, а ви придиря, когато се обвързвате с клетвите. За изкупление на това е необходимо да бъдат нахранени десет нуждаещи се от препитанието по средата на онова, с което храните семействата си, или да бъдат облечени, или да се освободи един роб. А който няма възможност да стори това, е длъжен три дена да говее. Това е изкуплението за вашите клетви, ако сте се врекли. И спазвайте своите клетви! Така Аллах ви разяснява Своите знамения, за да сте признателни!",
  "О вие, които повярвахте! Наистина, опияняващите напитки, хазартните игри, кумирите и гадаенето на стрели са мръсотия от делото на шейтана. Странете от нея, за да сполучите!",
  "Наистина, шейтана цели да всее между вас вражда и ненавист чрез опияняващите напитки и хазартните игри, и да ви възпре от споменаването на Аллах, и от молитвата. Не ще ли престанете?",
  "Покорявайте се на Аллах, и на Пратеника се покорявайте, и внимавайте! А отметнете ли се, знайте, че за Пратеника Ни е дълг само да предаде ясното послание!",
  "За онези, които вярват и вършат праведни дела, няма прегрешение в онова, което са вкусили [преди възбраната], ако са се бояли и вярвали, и вършели праведни дела, ако после са се бояли и вярвали, ако после са се бояли и благодетелствали. Аллах обича благодетелните.",
  "О вие, които повярвахте! Аллах наистина ви изпитва с улова, който достигат ръцете и копията ви, за да провери Аллах кой и в уединение се страхува от Него. А който след това престъпи границите на позволеното, за него има мъчителни страдания.",
  "О вие, които повярвахте! Не ловувайте, когато сте облечени в ихрам! А за онзи от вас, който убие преднамерено, то възмездието е добиче, равностойно на убитото. Жертвеното животно го определят двама справедливи мъже от вас, и то трябва да стигне до Кааба. Или като изкупление за това следва да се нахранят нуждаещи се, или равно на това ­ да говее, за да вкуси тежестта на своето деяние. Аллах извинява за онова, което е било преди [Исляма]. А който повтори ­ Аллах ще му отмъсти. Аллах е Всемогъщ, Въздаващ възмездие.",
  "Разрешен ви е уловът от морето и яденето дори на изхвърленото от него ­ за възползване от вас и от пътниците, но ви е възбранен ловът по сушата, докато сте още облечени в ихрам. И бойте се от Аллах, при Когото ще бъдете събрани!",
  "Аллах стори Кааба, Свещения дом, и Свещените месеци, и жертвеното животно с венците да бъдат опора за хората. То е, за да разберете, че Аллах знае какво е на небесата и какво е на земята, и че Аллах всяко нещо знае.",
  "Знайте, че Аллах е Суров в наказанието и че Аллах е Опрощаващ, Милосърден!",
  "Дълг за Пратеника е само да предаде посланието. Аллах знае какво разкривате и какво потулвате.",
  "Кажи: “Не са равностойни скверното и приятното, дори да ти е харесало изобилието от скверност. И бойте се от Аллах, о, разумни хора, за да сполучите!”",
  "О вие, които повярвахте! Не питайте за неща, които, ако ви бъдат разкрити, ще ви навредят! Те ще ви бъдат разкрити, ако питате за тях, когато се низпослава Коранът. Аллах ви е опростил това, защото Аллах е Опрощаващ, Всеблаг.",
  "Хора преди вас вече питаха за тях и поради тази причина станаха неверници.",
  "Аллах не е давал основание да се узакони почитането на бахира, саиба, василя и хами (камила с цепнати уши, от пусната на воля, от близнеща камила, нито от пазен самец). Но тези, които са неверници, измислят лъжи за Аллах и повечето от тях не проумяват.",
  "И когато им се каже: “Елате при това, което Аллах е низпослал, и при Пратеника!”, казват: “Стига ни това, което сме заварили от своите предци.” А ако техните предци не са знаели нищо и не са били напътени?",
  "О вие, които повярвахте! Ваш дълг е да пазите душите си. Не ще ви навреди онзи, който се е заблудил, ако сте на правия път. При Аллах всички ще се върнете и Той ще ви извести какво сте вършили.",
  "О вие, които повярвахте! Когато се яви при някого от вас смъртта, да свидетелстват помежду ви по време на завещаването двама справедливи мъже от вас или други двама не от вас, ако сте странствали по земята и ви е сполетяла бедата на смъртта. Задръжте ги след молитвата намаз и да се закълнат в Аллах, ако се съмнявате: “Не ще продадем това за никаква цена, дори ако е за роднина, и не ще потулим свидетелството на Аллах. Иначе да сме от грешниците.”",
  "А ако се разкрие, че са извършили грях [с лъжесвидетелство], местата им да заемат други двама измежду най-близките [наследници], чието право е било ощетено. И ще се закълнат в Аллах: “Наистина свидетелството ни е по-вярно от свидетелството им и не престъпваме. В противен случай сме от угнетителите.”",
  "Да се постъпи така е най-подходящо, за да дойдат със свидетелството, каквото си е то, или да се страхуват, че ще се повторят други клетви подир клетвите им. И бойте се от Аллах, и слушайте! Аллах не напътва хората-нечестивци.",
  "В Деня, когато Аллах събере пратениците и рече: “Какво ви бе отвърнато?”, ще кажат: “Нямаме знание. Наистина, Ти си Знаещия съкровеното.”",
  "Когато Аллах каза: “О, Иса, сине на Мерйем! Помни Моята благодат към теб и към майка ти, как те подкрепих със Светия дух, та с хората да говориш в люлката и като възрастен! Аз те научих на Книгата и на мъдростта, и на Теврат, и на Инджил. И ето с Моето позволение сътворяваш от глина образ на птица и духваш в нея, и става птица ­ с Моето позволение. И с Моето позволение изцеряваш слепия и прокажения. И ето с Моето позволение извеждаш мъртвите живи от гробовете. И Аз възпрях от теб (защитих те от) синовете на Исраил, когато им донесе ясните знаци. И казаха неверниците измежду тях: “Това е само явна магия.”",
  "И как вдъхнових учениците: “Да вярвате в Мен и в Моя пратеник!” Казаха: “Ние повярвахме. И засвидетелствай, че станахме мюсюлмани!”",
  "Как учениците казаха: “О Иса, сине на Мерйем! Твоят Повелител може ли да ни спусне трапеза от небето?” Той каза: “Бойте се от Аллах, ако сте вярващи!”",
  "Учениците казаха: “Искаме да вкусим от нея и да се успокоят сърцата ни, и да знаем, че си ни говорил истината, и да бъдем свидетели на това.”",
  "Иса, синът на Мерйем каза: “О, Аллах, Повелителю наш! Спусни ни трапеза от небето, която да бъде празник за всички нас от първия до последния, и знамение от Теб. И ни нахрани! Ти си Най-добрият от даващите препитание.”",
  "Аллах отвърнал: “Аз ще ви я спусна, ала който от вас след това отхвърли вярата, Аз ще го подложа на такова мъчение, с каквото не съм измъчвал нито един от народите.”",
  "И когато Аллах каза: “О Иса, сине на Мерйем! Ти каза ли на хората: “Приемете мен и майка ми за богове наред Аллах!” [Той Иса] каза: “Пречист си Ти! Как мога да казвам това, на което нямам право? Ако бях го казал, Ти щеше да знаеш това. Ти знаеш какво има в душата ми, но аз не зная какво има в Твоята душа. Ти си Знаещия съкровеното.",
  "Казах им единствено това, което Ти ми повели: “Служете на Аллах ­ моя Повелител и вашия Повелител!” И бях им свидетел, докато живеех сред тях. А когато ме прибра, Ти им бе Надзорник. Ти на всяко нещо си Свидетел.",
  "Ако ги подложиш на мъчения ­ те са Твои раби. А ако ги опростиш ­ Ти си Всемогъщия, Премъдрия.”",
  "Аллах каза: “Това е Денят, когато за искрените ще е от полза искреността им.” За тях са приготвени Градините, сред които реки текат. Там те ще пребивават вечно и завинаги. Аллах ще е доволен от тях и те ще са доволни от Него. Това е великото спасение!",
  "На Аллах принадлежи владението на небесата и на земята, и на всичко по тях. Той за всяко нещо има сила.",
  "Слава на Аллах, Който сътвори небесата и земята, и стори тъмнините и светлината! Но дори и след това онези, които не вярват, приравняват към своя Повелител други.",
  "Той е Онзи, Който ви сътвори от глина, а след това отсъди срок за вашата смърт. При Него също така е определен срок за съживяването след смъртта, но след това вие все още се съмнявате!",
  "Той е Аллах и на небесата, и на земята. Знае Той какво спотайвате и какво вършите открито, и знае какво придобивате.",
  "И нито едно знамение от знаменията на техния Повелител не идваше при тях, без да се отвърнат от него.",
  "И взеха за лъжа истината, когато тя дойде при тях. Но ще ги достигнат вестите за онова, на което са се подигравали.",
  "Не видяха ли колко поколения преди тях погубихме? Дарихме ги на земята с власт повече, отколкото дарихме вас, и им изпратихме от небето обилен дъжд, и сторихме сред тях реките да текат. Но ги погубихме заради прегрешенията им и създадохме след тях други поколения.",
  "И ако ти бяхме низпослали написано Послание и го пипнеха с ръцете си, неверниците пак щяха да кажат: “Това е само явна магия.”",
  "И казаха: “Защо не му бе проводено меляике?”А ако бяхме проводили меляике, щеше да е свършено с тях, и нямаше да получат отсрочка.",
  "И дори да бяхме низпослали меляике, щяхме да го сторим като човек и пак да ги объркаме относно онова, в което се съмняват.",
  "Подиграваха се и на пратеници преди теб, но онези, които им се присмиваха, ги връхлетя онова, на което се подиграваха.",
  "Кажи: “Вървете по земята, после вижте какъв е краят на тези, които смятат истината за лъжа!”",
  "Кажи: “Кому принадлежи онова, което е на небесата и на земята?” Кажи: “На Аллах! Той отреди за Себе Си милостта. Непременно ще ви събере в Деня Къямет, в който няма съмнение. Тези, които погубиха самите себе си, никога няма да повярват.”",
  "На Него принадлежи всичко, което живее през нощта и през деня. Той е Всечуващия, Всезнаещия.”",
  "Кажи: “Нима ще взема за закрилник друг, а не Аллах, Твореца на небесата и на земята? Той храни, а Него не Го хранят.” Кажи: “Бе ми повелено да съм първият мюсюлманин [от тази общност]. И не бъди от многобожниците!”",
  "Кажи: “Страхувам се от мъчение във великия Ден, ако се възпротивя на своя Повелител.”",
  "От когото бъде отклонено (мъчението) в този Ден, Той го е помилвал. Това е явното спасение.",
  "Ако Аллах те застигне с вреда, не ще я отмени друг освен Той, и ако те застигне с добро, Той за всяко нещо има сила.",
  "Той е Всевластващия над Своите раби, Той е Премъдрия, Сведущия.",
  "Кажи: “Кое свидетелство е най-достоверното?” Кажи: “Аллах е Свидетел между мен и вас. Този Коран ми бе разкрит с откровение, за да предупредя с него вас и всеки, до когото стигне. Нима действително свидетелствате, че с Аллах има други богове?” Кажи: “Аз не свидетелствам за това.” Кажи: “Единственият Бог е Той, и аз съм непричастен към това, което съдружавате.”",
  "Онези, на които дарихме Книгата, го знаят, както знаят синовете си. Онези, които погубиха души си, те никога няма да повярват.",
  "Кой е по-голям угнетител от онзи, който измисля лъжа за Аллах, или взима за лъжа Неговите знамения? Наистина, угнетителите не ще сполучат.",
  "Един Ден ще съберем всички, после ще речем на онези, които съдружаваха: “Къде са ви съдружниците, за които твърдяхте?”",
  "После те не ще имат друго оправдание, освен само да рекат: “Кълнем се в Аллах нашия Господ, не бяхме многобожници!”",
  "Виж как лъжат за самите себе си! Но ще изчезне от тях всичко, което са измисляли!”",
  "И някои от тях те слушат, но сложихме върху сърцата им покривало, да не го разбират, и поразихме ушите им с­ глухота. Каквото и знамение да видят, все едно не ще повярват в него, и затова когато идваха при теб да те оспорват, неверниците казваха: “Това са само легенди на предците.”",
  "И възпират от него (правия път), и се отдалечават от него, но погубват само себе си, без да усетят.",
  "И ако ти би ги видял, когато бъдат изправени пред Огъня. Ще рекат: “О, ако бъдем върнати обратно! Не ще взимаме за лъжа знаменията на нашия Повелител и ще сме от вярващите!”",
  "О не! Ще им се яви онова, което преди са скривали. Но и да бъдат върнати, пак ще повторят онова, от което бяха възпрени. Наистина те са лъжци.",
  "Казваха: “Няма друг живот, освен земния ни и не ще бъдем съживени.”",
  "И ако би видял, когато бъдат изправени пред техния Повелител. Той ще каже: “Не е ли истина това?” Те ще кажат: “Да, кълнем се в своя Повелител!” Той ще каже: “Вкусете мъчението за това, че не повярвахте!”",
  "Онези, които отричат срещата с Аллах, вече са загубили. Когато при тях внезапно дойде Часът, носейки на гръб своите товари ще кажат: “О, горко ни за онова, което там пропиляхме!” Колко лошо е онова, което ще понесат!",
  "Земният живот е само игра и забава. А отвъдният дом е най-доброто за благочестивите. Нима не проумявате?",
  "Ние знаем, че те наскърбява онова, което казват. Но не теб взимат за лъжец, а всъщност угнетителите отричат знаменията на Аллах.",
  "И други пратеници преди теб бяха взимани за лъжци, но търпяха да ги обвиняват в лъжа и да им причиняват страдания, докато дойдеше при тях Нашата подкрепа. Никой не може да подмени Словата на Аллах. И вече стигнаха до теб вести за пратениците.",
  "И ако за теб е тежко тяхното отвръщане, ако можеш да подириш проход в земята или стълба в небето, за да им донесеш знамение... И ако пожелаеше Аллах, щеше да ги събере на правия път. И не бъди от невежите!",
  "Откликват само тези, които чуват. А мъртвите Аллах ще съживи, после при Него ще бъдат върнати.",
  "И казаха: “Защо не му бе низпослано знамение от неговия Повелител!” Кажи: “Аллах е способен да спусне знамение.” Но повечето от тях не знаят.",
  "Всички живи същества по земята и птици, летящи с крилата си, са в общности, подобно на вас. Не пропуснахме нищо в Книгата. А след това ще бъдат събрани при техния Повелител.",
  "А тези, които взеха за лъжа Нашите знамения, са глухи и неми в тъмнините. Когото пожелае, Аллах оставя в заблуда, а когото пожелае, насочва по правия път.",
  "Кажи: “Мислите ли, че ако ви се е явило наказанието на Аллах или ви се е явил Часът, ще зовете друг освен Аллах, ако говорите истината?”",
  "Да! Вие само Него ще зовете. И ако Той пожелае, ще ви избави от онова, за което Го зовете, и тогава ще забравите онези, с които Го съдружавате.",
  "И на народите преди теб изпращахме пратеници. Подлагахме ги на нищета и болести, за да се смирят.",
  "И защо, когато ги поразяваше Нашето наказание, те не се смиряваха? Ала сърцата им закоравяваха и шейтана им разкрасяваше онова, което вършеха.",
  "И щом забравяха какво им се напомняше, Ние разтваряхме пред тях врати за всичко. И тъкмо когато ликуваха за онова, което им бе дадено, сграбчвахме ги внезапно и ето ги изпаднали в отчаяние!",
  "И угнетителите бяха унищожени до последния. Слава на Аллах, Повелителя на световете!",
  "Кажи: “Как мислите, ако Аллах ви отнеме слуха и зрението, и ви запечата сърцата, кой друг бог освен Аллах би ви ги възстановил?” Виж как подробно им разясняваме знаменията, те обаче, пак се отвръщат!",
  "Кажи: “Как мислите, ако наказанието на Аллах ви порази внезапно или наяве, ще бъдат ли погубени други освен хората-угнетители?”",
  "Ние изпращаме пратениците единствено като благовестители и предупредители. Тези, които повярват и извършват праведни дела, няма да познаят страха и не ще скърбят.",
  "А които взимат за лъжа Нашите знамения, ще ги засегне мъчението заради нечестивостта им.",
  "Кажи: “Не ви казвам, че при мен са съкровищниците на Аллах, нито знам съкровеното. Не ви казвам, че съм меляике. Следвам единствено онова, което ми се разкрива.” Кажи: “Нима са равностойни слепият и зрящият? Не ще ли размислите?”",
  "И предупреди с това онези, които имат страх, че ще бъдат събрани при своя Повелител тогава, когато няма да имат друг покровител, освен Него, нито застъпник. Може би ще се побоят!",
  "И не прогонвай онези, които зоват своя Повелител и сутрин, и вечер, стремейки се към Неговия Лик! Ти не си отговорен с нищо за тяхната равносметка и те не са отговорни с нищо за твоята равносметка. Ако ги прогониш, ще се окажеш един от угнетителите.",
  "Така изпитвахме едни от тях чрез други, за да кажат: “Тези ли измежду нас Аллах облагодетелства?” Не знае ли Аллах признателните най-добре?",
  "И когато при теб дойдат онези, които повярваха в Нашите знамения, кажи: “Мир вам!” Вашият Повелител отреди за Себе Си да бъде Милосърден, и ако онзи от вас, който е сторил зло в неведение, после се разкае след това и се поправи, то Той е Опрощаващ, Милосърден.",
  "Така разясняваме знаменията, за да стане ясен пътят на грешниците.",
  "Кажи: “На мен ми е забранено да се покланям на онези, които вие зовете, освен на Аллах.” Кажи: “Не ще последвам вашите страсти. В противен случай ще се отклоня от пътя и няма да съм от напътените в правия път.”",
  "Кажи: “Аз имам ясен знак от своя Повелител, а вие го смятате за лъжа. Не владея това, за което бързате. Единствено Аллах отсъжда. Той отрежда правдата, и Той е Най-добрият съдник.”",
  "Кажи: “Ако владея това, за което бързате, то спора между мен и вас вече да е приключил. Аллах най-добре знае угнетителите.”",
  "У Него са ключовете на съкровеното, и знае за тях само Той. Нему е известно онова, което е на сушата и в морето. Не пада и лист дори, без Той да знае. И няма зрънце в тъмнините на земята, нито свежо, нито сухо, без да е записано в ясна Книга.",
  "Той е Този, Който ви прибира [душите] през нощта и знае какво сте придобили през деня. После ви съживява през деня, докато се приключи определен срок (докато приключи срока на вашия живот). После при Него ще се завърнете и Той ще ви извести какво сте извършили.",
  "Той е Всевластващия над Своите раби и ви изпраща [меляикета-] пазители. А щом при някого от вас дойде смъртта, Нашите пратеници го прибират и нищо не пропускат.",
  "После [рабите] ще бъдат върнати при Аллах, техния Истински Господар. Единствен Той отсъжда. Той най-бързо прави равносметка.",
  "Кажи: “Кой ще ви спаси от тъмнините на сушата и на морето, щом Го призовете със смирение и дори в уединение: “Ако Той ни спаси от това, непременно ще сме от признателните!”",
  "Кажи: “Аллах ви спасява от това и от всяка горест. Но вие продължавате пак съдружавате.”",
  "Кажи: “Той е Способния да прати срещу вас наказание отгоре ви или изпод нозете ви, или да ви противопостави в групи и да накара едни от вас да вкусят мъчение от други.”Виж как подробно им разясняваме знаменията, за да проумеят!",
  "Твоят народ го взе за лъжа [Корана], въпреки че той е истината. Кажи: “Не съм ваш попечител и пазител.”",
  "Всяка вест си има определено време и вие ще узнаете за това.",
  "И щом видиш такива, които празно словят за Нашите знамения, отстрани се от тях, докато не се впуснат в друг разговор! И ако те унесе в забрава шейтан, не сядай, щом си спомниш, с хората-угнетители!",
  "Онези, които са праведни, не са отговорни за тяхната сметка. Те са длъжни само да им напомнят, може би ще се побоят!",
  "Остави онези, които взеха своята религия за игра и забавление, и ги съблазни земният живот! И напомняй с този [Коран], та да не погине душата заради това, което е придобила! Тя няма друг покровител, нито застъпник, освен Аллах. И с какъвто и откуп да се откупва, не ще й бъде приет. Тези са погубените заради това, което са придобили. За тях има вряща вода да пият и болезнено мъчение заради неверието им.",
  "Кажи:“Нима ще се покланяме не на Аллах, а на онези, които нито са ни от полза, нито ни вредят? Нима ще се обърнем назад, след като Аллах ни напъти, подобно на онзи, който има другари, зовящи го към правия път: “Ела при нас!”, а сатаните го замаяха на земята и е слисан? Кажи [о, Мухаммед]: “Пътя на Аллах е единствения верен път, и ни бе повелено да се покорим на Повелителя на световете.”",
  "Извършвайте молитвата намаз, и бойте се от Него! Той е Онзи, при Когото ще бъдете събрани.",
  "Той е Този, Който сътвори небесата и земята с истината. В този Ден Той ще каже: “Бъди!” и то става. Неговото Слово е истината. Нему принадлежи властта в Деня, когато се протръби с Тръбата. Той е Знаещия скритото и явното. Той е Премъдрия, Сведущия.",
  "И каза Ибрахим на баща си Азар: “Нима смяташ идолите за богове? Виждам, че ти и твоят народ сте в явна заблуда.”",
  "И така показваме на Ибрахим царството на небесата и на земята, за да стане един от убедените.",
  "И когато го покри нощта, той видя звезда. Рече: “Това е моят Повелител!”А когато залезе, рече: “Не обичам залязващите.”",
  "И когато видя луната да изгрява, рече: “Това е моят Повелител!”А когато залезе, рече: “Ако не ме напъти моят Повелител, ще стана един от заблудените хора.”",
  "И когато видя слънцето да изгрява, рече: “Това е моят Повелител! То е най-голямото.”А когато залезе, рече: “О, народе мой! Аз съм непричастен към това, което съдружавате!",
  "Аз обърнах правоверен своето лице към Онзи, Който е сътворил небесата и земята. Аз не съм от съдружаващите.”",
  "Неговият народ започна да го оспорва, и тогава той каза: “Нима ме оспорвате за Аллах, след като Той ме напъти? Не ме е страх от онова, което съдружавате с Него, освен ако моят Повелител не пожелае друго. Моят Повелител обгръща със знание всяко нещо. Не ще ли си припомните?",
  "И как да се страхувам от онова, което вие приобщавате, щом вие не се страхувате, че приобщавате към Аллах с онова, за което Той не ви е низпослал доказателство? Коя от двете групи заслужава повече сигурност, ако знаете?”",
  "За онези, които вярват и не смесват своята вяра с гнет за тях е сигурността и те са напътени в правия път.",
  "Това е доказателството, което Ние дадохме на Ибрахим срещу народа му. Ние Въздигаме по степени, когото пожелаем. Наистина твоят Повелител е Премъдър, Всезнаещ.",
  "И го дарихме с Исхак и Якуб. И двамата напътихме в правия път. По-рано напътихме в правия път и Нух, а от неговите потомци Дауд и Сюлейман, и Еюб, и Юсуф, и Муса, и Харун. Така възнаграждаваме благодетелните.",
  "И Закария, и Яхя, и Иса, и Иляс. Всички са от праведниците.",
  "И Исмаил, и ал-Ясаа, и Юнус, и Лут. Всички ги предпочетохме пред народите.",
  "И от техните бащи, и от потомствата им, и от братята им. Избрахме тях и ги насочихме по правия път.",
  "Това е ръководството на Аллах. С него Той напътва, когото пожелае от Своите раби. И ако бяха Го съдружили, щеше да се провали онова, което вършеха.",
  "Те са онези, на които дарихме Книгата и мъдростта, и пророчеството. И щом не вярват на това, Ние го възлагаме на хора, които не го отричат.",
  "[Пророците-] те са онези, които Аллах напъти. Следвай техния прав път! Кажи: “Не искам от вас отплата за това. То е само напомняне за народите.”",
  "И [неверниците] не оцениха Аллах с истинското му величие, когато казаха: “Аллах не е низпослал нищо на човека.” Кажи: “Кой тогава низпосла Книгата, което Муса донесе като светлина и напътствие за хората? Което вие превърнахте отделни листа хартия, показвайки някои от тях и скривайки много други. И бяхте научени на това, което не знаехте нито вие, нито бащите ви.” Кажи: “Аллах!” После остави ги в своето празнословие да се забавляват!",
  "И това е Книга, която Ние низпослахме ­благословена, за да потвърди наличното допреди нея, и за да предупредиш Майката на градовете [Мека] и всички около нея. Които вярват в отвъдния живот, вярват и в нея (Свещения Коран). Те внимателно се отнасят към своите молитви намаз.",
  "И кой е по-голям угнетител от онзи, който измисля лъжа за Аллах или казва: “Бе ми разкрито откровението”, а нищо не му е било разкрито. И който казва: “Ще спусна и аз нещо подобно на онова, което Аллах е низпослал.”? Ако бе видял угнетителите, когато се окажат в предсмъртна агония, и меляикетата протягат към тях ръце: “Отдайте душите си! Днес ще ви се въздаде мъчението на позора заради неправдата, която говорехте за Аллах и защото пред Неговите знамения се възгордявахте.”",
  "Явихте се при Нас поединично, както ви сътворихме първия път, и оставихте зад гърбовете си онова, което Ние ви дарихме. И не виждаме с вас, вашите застъпници за които твърдяхте, че са съдружници [на Аллах]. Вече е прекъсната връзката помежду ви и се изгуби от вас онова, за което твърдяхте.",
  "Аллах разпуква зърното и костилката. Изважда Той живото от мъртвото и изважда мъртвото от живото. Това е Аллах! Как сте подлъгани!",
  "Той разпуква утринната зора. Той създаде нощта за покой, а слънцето и луната за изчисление. Така е отредил Всемогъщия, Всезнаещия.",
  "Той е Онзи, Който създаде за вас звездите, за да се напътвате с тях в тъмнините на сушата и на морето. Разясняваме знаменията на хора знаещи.",
  "Той е Онзи, Който ви сътвори от една душа. За вас има и обиталище (на земята или в утробите на майките) и хранилище (в гробовете или поясиниците-кръста на бащите). Разясняваме знаменията на хора проумяващи.",
  "Той е Онзи, Който изсипва вода от небето. Посредством нея Ние изваждаме растения от всички видове. Ние изваждаме от тях зеленина, а от нея изваждаме струпани зърна. На палмите от техния завръз израстват­ надвиснали ниско гроздове. Ние изваждаме градини с лози и маслини, и нарове сходни и несходни. Вижте плодовете на всяко, когато връзва плод, и неговото зреене! В това има знамения за хора вярващи.",
  "И приобщиха към Аллах съдружници и от джиновете, въпреки че Той ги е сътворил. И в своето неведение Му измислиха синове и дъщери. Пречист е Той, превисоко е над онова, с което Го описват!",
  "Той е Първосъздателя на небесата и на земята! Как да има Той дете, щом няма съпруга? Той всяко нещо е сътворил, и всяко нещо знае?",
  "Това е Аллах, вашият Господ! Няма друг бог освен Него, Твореца на всяко нещо. На Него се покланяйте! Той е Попечител и Пазител на всяко нещо.",
  "Не Го достигат погледите, ала Той достига погледите. Той е Всепроникващия, Сведущия.",
  "[Кажи, о, Мухаммед:] “Получихте нагледните знамения от вашия Повелител. Който прогледне, то е постъпил за свое добро, а който е бил слепец, то е навредил на самия себе си. Аз не съм за вас надзирател.”",
  "Така подробно разясняваме знаменията, че [неверниците] да кажат: “Ти си учил за това”, и за да разкрием този [Коран] на хора знаещи.",
  "Следвай това, което ти бе разкрито от твоя Повелител. Няма друг бог освен Него! И отстрани се от многобожниците!",
  "Ако Аллах бе пожелал, не биха приобщавали съдружници. Не те сторихме Ние да си им надзирател и не си им разпоредител.",
  "И не хулете онези, които зоват други освен Аллах, за да не похулят и те Аллах несправедливо, без да знаят! Така разкрасихме за всяка общност делата й. После при техния Повелител ще бъдат върнати и Той ще ги извести какво са правили.",
  "И се заклеха в Аллах с най-усърдните си клетви, че ако дойде при тях знамение, непременно ще му повярват. Кажи: “Знаменията са от Аллах. Но какво ще ви накара да разберете, че когато те дойдат при тях, те няма да повярват?”",
  "И преобръщаме сърцата им и погледите, както не повярваха в това първия път, и ги оставяме да се лутат объркани в тяхното прегрешение.",
  "И меляикета да им спуснехме, и мъртвите да им проговореха, и всичко да им съберяхме на показ, пак нямаше да повярват, освен ако Аллах не пожелае. Ала повечето от тях са невежи.",
  "И така сторихме враг на всеки пророк шейтаните от хората и от джиновете, внушавайки си един другиму разкрасената реч на измамата. А ако твоят Повелител бе пожелал, нямаше да вършат това. Така че остави тях и това, което измислят.",
  "Ние сторихме така, за да изпитват склонност към нея сърцата на тези, които не вярват в отвъдния живот, и за да се задоволяват с това, и за да придобият, каквото придобият.",
  "[Кажи, о, Мухаммед:] “Нима друг, а не Аллах ще потърся за съдник, след като Той е Онзи, Който ви низпосла Книгата, подробно разяснена?” Онези, на които дадохме Книгата, знаят, че тя е низпослана от твоя Повелител с истината. И никога не бъди от съмняващите се!",
  "Словото на твоя Повелител се изпълни с истина и справедливост. Никой не ще подмени Неговите Слова. Той е Всечуващия, Всезнаещия.",
  "И ако се подчиниш на повечето от тези, които са на земята, ще те отклонят от пътя на Аллах. Те следват единствено догадката и само предполагат.",
  "Наистина, твоят Повелител най-добре знае кой се отклонява от Неговия път, и Той най-добре знае, кой следва правия път.",
  "Яжте от онова, над което е споменато името на Аллах, ако вярвате в Неговите знамения!",
  "И защо да не ядете от онова, над което е споменато името на Аллах, щом Той ви е разяснил какво ви е забранил, освен ако сте принудени? Наистина, мнозина заблуждават други със своите страсти без каквото и да е знание. Наистина, твоят Повелител най-добре знае престъпващите.",
  "Изоставете явните и скритите грехове! Наистина, онези, които извършат грях, ще им бъде въздадено за онова, което са извършили.",
  "И не яжте от онова, над което не е споменато името на Аллах! Това наистина е нечестивост. Наистина, шейтаните внушават на своите помощници да ви оспорват, а ако им се покорите, наистина сте многобожници.",
  "Нима онзи, който бе мъртъв и Ние го съживихме, и му отредихме светлина, да върви с нея сред хората, е подобен на онзи, който е в тъмнините и не ще излезе оттам? Така се разкрасява за неверниците онова, което вършат.",
  "Така сторихме във всяко селище големци да са неговите престъпници, за да лукавстват там. Ала лукавстват само със себе си, но не усещат.",
  "И когато дойдеше при тях знамение, казваха: “Не ще повярваме, додето не ни се даде същото, което бе дадено и на пратениците на Аллах.” Аллах най-добре знае на кого да довери Своето послание. Онези, които престъпваха, ще ги сполети унижение при Аллах и сурово мъчение, защото лукавстваха.",
  "И когото Аллах поиска да напъти, разтваря Той гърдите му за Исляма, а когото поиска да остави в заблуда, прави гърдите му тесни, свити, сякаш се издига към небето. Така Аллах отрежда скверността за онези, които не вярват.",
  "Това е правият път на твоя Повелител. Вече разяснихме подробно знаменията на хора, които разбират.",
  "За тях е Домът на мира при техния Повелител. Той е Покровителят им за онова, което са вършили.",
  "В Деня, когато Той ги събере всичките заедно, [ще каже]: “О, сборище от джинове! Вие заблудихте много от хората.” И помощниците им сред хората ще рекат: “Повелителю наш! Едни от други се ползвахме и достигнахме срока, който Ти си ни установил.” Той ще рече: “Огънят е вашето обиталище, там ще пребивавате вечно, освен ако Аллах пожелае друго.” Твоят Повелител е Премъдър, Всезнаещ.",
  "Така Ние позволяваме на едни угнетители да управляват други заради онова, което са придобили.",
  "[Аллах ще каже:] “О, сборище от джинове и хора! Не дойдоха ли при вас пратеници измежду вас, които ви разказваха за Моите айети и ви предупреждаваха за срещата с този ваш ден?” Ще рекат: “Свидетелстваме против себе си.” И ги прелъсти земният живот, и засвидетелстваха за себе си, че са били неверници.",
  "Това е, защото твоят Повелител не погубва селищата несправедливо, без жителите им да са предупредени.",
  "За всички има степени, съответстващи на онова, което са извършили. Твоят Повелител не подминава онова, което вършат.",
  "Твоят Повелител е Пребогатия, Владетеля на милостта. Ако пожелае, Той ще ви унищожи и ще ви замести, с когото пожелае, както ви създаде от потомството на други хора.",
  "Онова, което ви бе обещано, непременно ще настъпи и не можете да го избегнете.",
  "Кажи: “О, народе мой! Работете според своите възможности, и аз ще работя, и ще узнаете за кого е Последната обител! Наистина, угнетителите не сполучват.”",
  "И определиха за Аллах част от посевите и добитъка, които Той е създал, и казаха: “Това е за Аллах! според тяхното твърдение. А това е за съдружаваните от нас.” Ала това, което бе за съдружаваните от тях, не стигаше до Аллах, а това, което бе за Аллах, стигаше до съдружаваните от тях. Колко скверно е онова, което решават!",
  "Така пред мнозина от многобожниците умъртвяването на техните рожби бе разкрасено от онези, които те съдружаваха, за да ги погубят и да объркат религията им. А ако Аллах бе пожелал, нямаше да сторят това. Остави ги с техните измислици!",
  "И основавайки се на своите предположения те казват: “Този добитък и посев са под възбрана. С тях ще се храни само онзи, на който ние позволим.” И на едни добичета забраняват да се язди и возят товари, а над други добичета не споменават името на Аллах измисляйки лъжа за Него. Той ще им въздаде, задето си измисляха!",
  "И казаха: “Това, което е в утробите на тези добичета, е позволено за мъжете ни и е забранено за жените ни.”Ако е мъртвородено, те всички имат право на него. Ще им въздаде Той за тяхното предписание. Той е Премъдър, Всезнаещ.",
  "Претърпяха загуба онези, които от глупост убиваха своите рожби в неведение и забраняваха онова, което Аллах им бе дал за препитание, измисляйки лъжа за Аллах. Заблудиха се те и не последваха правия път.",
  "Той е, Който създаде градини от растения с асми и без асми, и палмите, и насажденията с различни вкусове, и маслините, и наровете сходни и несходни. Яжте от плодовете им, когато са дали плод, и раздайте дължимото от тях в деня на беритбата им, но не прахосвайте­ Той не обича прахосниците.",
  "И от добитъка има предназначени за превоз и впрягане. Яжте от онова, което Аллах ви е дал за препитание и не следвайте стъпките на шейтана! Той е ваш явен враг.",
  "[Ето] осем чифта: от овцете два и от козите два. Кажи [о, Мухаммед]: “Двата самеца ли Той възбрани или двете самки, или онова, което съдържаха утробите на самките? Известете ме със знание, ако говорите истината!”",
  "И от камилите два чифта, и от кравите два. Кажи: “Двата самеца ли Той възбрани или две самки, или онова, което съдържаха утробите на самките? Или бяхте свидетели, когато Аллах ви повели това?” И кой е по-голям угнетител от онзи, който измисля лъжа за Аллах, за да заблуди хората в неведение? Наистина, Аллах не напътва хората-угнетители.",
  "Кажи: “Сред онова, което ми бе разкрито в откровението, намирам забранено да се употребява в храната само мърша, пролята кръв и свинско месо ­те са скверна нечистота, а също не е позволено месото на животни, заклани за друг, а не в името на Аллах.” Ако някой е принуден, без да проявява непокорност, нито да престъпва пределите на необходимото, то наистина, твоят Повелител е Опрощаващ, Милосърден.",
  "А на юдеите Ние възбранихме всички животни, които има цели копита и нокти. И от кравите, и от овцете възбранихме за тях тлъстините, освен онова, което носят гърбовете им или вътрешностите, или примесеното с кост. Това им въздадохме за тяхното потисничество. Наистина, Ние сме правдиви.",
  "А ако те взимат за лъжец, кажи: “Вашият Повелител притежава всеобхватна милост, но не ще бъде отклонено Неговото наказание от престъпните хора.”",
  "Онези, които Му приобщават съдружници, ще кажат: “Ако пожелаеше Аллах, нямаше да приобщаваме съдружници нито ние, нито нашите бащи, и нямаше да забраним нищо.” Така отричаха и онези преди тях, докато вкусиха Нашето наказание. Кажи: “Имате ли знание, та да го представите пред нас? Вие следвате единствено догадката и само лъжете.”",
  "Кажи: “Аллах има убедително доказателство. И ако Той бе пожелал, щеше да ви напъти в правия път всички вас.”",
  "Кажи: “Доведете вашите свидетели, които ще засвидетелстват, че Аллах е забранил това!” И ако те засвидетелстват, ти не свидетелствай с тях и не следвай страстите на онези, които взеха за лъжа Нашите знамения, и на онези, които не вярват в отвъдния живот! Те към своя Повелител приравняват.",
  "Кажи: “Елате аз да прочета какво ви забранява вашият Повелител! Нищо с Него да не съдружавате! И се отнасяйте с добро към двамата родители! И не убивайте своите рожби поради бедност! Ние храним и вас, и тях. И не доближавайте до скверните постъпки нито до явните от тях, нито до скритите! И не убивайте душа, която Аллах е забранил да се убива, освен ако за това нямате право! Това ви повелява Той, за да проумеете!",
  "И не доближавайте имуществото на сирака, освен с добронамереност, докато той достигне зрелост! И изпълвайте мярката и везната справедливо! На всяка душа възлагаме само според силите й. Когато говорите, бъдете справедливи дори ако това се отнася за роднина! И изпълнявайте обета си към Аллах! Това ви е заповядал Той, за да се поучите.",
  "Това е Моят път правият път. Следвайте го и не следвайте пътищата, които ви отделят от Неговия път! Това ви е заповядал Той, за да се побоите.",
  "После на Муса дадохме Книгата като завършек на милостта към онзи, който е благодетелствал, и с разяснение за всяко нещо, и с вярно ръководство и милост, за да повярват в срещата със своя Повелител.",
  "И това е Книга, низпослахме я Ние благословено. Следвайте я и се бойте, за да бъдете помилвани!",
  "Да не казвате: “Книгата бе низпослана само на две общности допреди нас и ние нищо не знаехме за онова, което те изучаваха.”",
  "Или да не казвате: “Ако и на нас бе низпослана Книгата, щяхме да се придържаме към правия път по-добре от тях.” Ето вече получихте ясно знамение от вашия Повелител, и вярно ръководство, и милост. Кой е по-голям угнетител от онзи, който взима за лъжа знаменията на Аллах и се отвръща от тях? На онези, които се отвръщат от Нашите знамения, Ние ще въздадем най-суровото мъчение, защото са се отвръщали.",
  "Нима чакат само да им се явят меляикета или да се яви твоят Повелител, или да се явят някои от знаменията на твоя Повелител? В деня, когато се явят някои от знаменията на твоя Повелител, не ще помогне вярата на душа, която преди не е вярвала или не е придобила благо в своята вяра. Кажи: “Чакайте! И ние чакаме.”",
  "С онези, които разединиха своята религия и станаха на групи ти [о, Мухаммед] нямаш нищо общо. Делото им се намира при Аллах, и по-късно Той ще ги извести за онова, което са вършили.",
  "Който дойде с добрина, ще получи десет като нея. А който дойде със злина, ще му се въздаде само колкото нея, и няма да се постъпи несправедливо с тях.",
  "Кажи: “Наистина, моят Повелител ме напъти по правия път, в правата вяра, религията на Ибрахим, правоверния. Той не бе от многобожниците.”",
  "Кажи: “Наистина, моята молитва намаз и моето жертвоприношение [или поклонение], и моят живот, и моята смърт са посветени на Аллах, Повелителя на световете.",
  "Няма Той съдружник. Това ми бе повелено, и аз съм първият мюсюлманин.”",
  "Кажи: “Нима аз ще търся друг Повелител, освен Аллах? Той е Повелителят на всяко нещо.” Всяка душа придобива [грехове] единствено във вреда на себе си. Нито една душа няма да понесе чуждото бреме. После при вашия Повелител предстои да се завърнете, и Той ще ви извести онова, по което сте били в разногласие.",
  "Той е Онзи, Който ви стори наследници на земята и въздигна по степени някои от вас над други, за да ви изпита в онова, което ви е дарил. Твоят Повелител е бърз в наказанието. Той е Опрощаващ, Милосърден.",
  "Алиф. Лям. Мим. Сад.",
  "Бе ти низпослана Книга, и нека в твоята гръд няма притеснение от нея, за да предупредиш с нея и да е напомняне за вярващите!",
  "Следвайте това, което ви бе низпослано от вашия Повелител и не следвайте освен Него други покровители! Как малко се поучавате!",
  "И колко селища Ние погубихме! Нашето наказание ги поразяваше нощем, или когато денем отдъхваха.",
  "А когато Нашето наказание ги поразяваше, зовът им бе единствено да кажат: “Наистина, бяхме несправедливи!”",
  "Непременно ще разпитаме онези, при които отидоха [пратеници], и непременно ще разпитаме самите пратеници.",
  "И непременно ще им разкажем за делата им със знание. Ние никога не отсъстваме.",
  "И през този Ден всичко ще бъде претеглено правилно. Тези, чиито везни натежат, ще са сполучилите.",
  "А тези, чиито везни олекнат, ще погубят своите души, защото бяха несправедливи към Нашите знамения.",
  "И ви установихме на земята, и осигурихме там за вас поминък. Колко малка е вашата благодарност!",
  "И ви сътворихме, после ви дадохме образ. После Ние казахме на меляикетата: “Поклонете се пред Адам!” И те се поклониха освен Иблис. Той не бе от покланящите се.",
  "Рече [Аллах]: “Какво ти попречи да се поклониш, когато Аз ти повелих?” Рече [Иблис]: “Аз го превъзхождам. Ти ме сътвори от огън, а него сътвори от глина.”",
  "Рече[Аллах]: “Махай се от Дженнета! Не ти подобава да се гордееш тук. Вън! Ти си от унизените.”",
  "Рече[Иблис]: “Дай ми отсрочка до Деня, когато бъдат възродени!”",
  "Рече[Аллах]: “Наистина, ти си един от онези, на които е дадена отсрочка.”",
  "Рече[Иблис]: “За това, че Ти ме погуби, ще ги дебна по Твоя прав път.",
  "После ще идвам при тях и отпред, и отзад, и отдясно, и отляво, и Ти ще откриеш, че повечето са неблагодарни.”",
  "Рече[Аллах]: “Излез и се махни от тук презрян и прокуден! А, който измежду тях те последва, то Аз непременно ще напълня Джехеннема с всички вас.",
  "О, Адам! Живей в Дженнета заедно със съпругата си. И яжте откъдето пожелаете, но не доближавайте онова дърво, та да не станете угнетители!”",
  "Но им подшушна шейтана, за да им покаже техните срамотии, които бяха скрити за тях, и рече: “Вашият Повелител ви забрани онова дърво само, за да не станете меляикета или да не станете безсмъртни.”",
  "И им се закле: “Наистина за вас аз съм искрен доброжелател.”",
  "И ги принизи с измама. И щом вкусиха от дървото, им се показаха срамотиите и двамата започнаха да се покриват с листа от Дженнета. Тогава техният Повелител ги призова: “Нима Аз не ви забраних това дърво и не ви ли казах, че шейтана за вас е явен враг?”",
  "Те казаха: “Повелителю наш! Ние постъпихме несправедливо спрямо себе си, и ако Ти не ни опростиш, и не ни помилваш, ще се окажем едни от губещите.”",
  "Рече[Аллах]: “Напуснете и бъдете врагове един на друг! За вас на земята има пребивание и ползване до време.”",
  "Рече[Аллах]: “На нея ще живеете, на нея ще умрете и от нея ще бъдете извадени.”",
  "О, синове на Адам! Ние ви спуснахме одежда, за да скрива срамотиите ви, и за украса. Ала праведността е най-добрата одежда. Това е от знаменията на Аллах. Може би ще се поучат.",
  "О, синове на Адам! Не позволявайте на шейтана да ви замае така, както извади вашите прародители от Дженнета, смъквайки от тях одеждата, за да им покаже срамотиите. Наистина той и неговият род ви вижда, оттам откъдето вие не ги виждате. Ние сторихме шейтаните покровители и помощници на онези, които не вярват.",
  "И когато сторят мерзост, казват: “Видяхме, че нашите предци постъпват така. Аллах ни го повели.” Кажи [о, Мухаммед]: “Аллах не повелява да се извършва мерзост. Нима говорите за Аллах, каквото не знаете?”",
  "Кажи:“Моят Повелител е заповядал да се постъпва справедливо. И обръщайте към Него лица във всяко място за поклонение, и Го зовете, предани Нему в религията! Както ви е сътворил изначално, така и ще бъдете върнати.”",
  "Едни Той е дарил с наставление в правия път, а на други заслужено е предписал заблудата, защото взеха за покровители шейтаните вместо Аллах и смятат, че следват правия път.",
  "О, синове на Адам! Обличайте се подходящо за всяка джамия! И яжте, и пийте, ала не разхищавайте! Той не обича разхищаващите.",
  "Кажи: “Кой е забранил украсата на Аллах, която Той е дарил на Своите раби, и благата от препитанието?” Кажи: “През земния живот те са предназначени за онези, които са повярвали, а в Деня Къямет те ще бъдат предназначени изключително за тях.” Така Ние разясняваме знаменията за хора знаещи.",
  "Кажи: “Моят Повелител е забранил да се извършват мерзки постъпки, както явните от тях, така и скритите, и греха, и да се безчинства без право, и да се приобщават съдружници на Аллах, за което Той не е низпослал никакво доказателство, и да говорите за Аллах онова, което не знаете.",
  "За всяка общност има срок. И когато срокът им настъпи, те дори и с миг не ще го забавят, и не ще го изпреварят.”",
  "О, синове на Адам! Ако ви се явят пратеници измежду вас, разказвайки ви за Моите знамения, то за онези, които се побоят и поправят, не ще има страх и не ще скърбят.",
  "А онези, които взимат за лъжа Моите знамения и високомерно се отвръщат от тях, ще станат обитателите на Огъня, и там ще пребивават вечно.",
  "А кой е по-несправедлив от онзи, който измисля лъжа за Аллах или взима за лъжа Неговите знамения? Тези ще получат своя дял потвърден от Книгата. Когато им се явят изпратените от Нас да приберат душите им, и кажат: “Къде е онова, което сте призовавали вместо Аллах?” Ще кажат: “Скриха се от нас.” И ще засвидетелстват за себе си, че са били неверници.",
  "Той ще каже: “Влезте в Огъня сред отминали преди вас общности от джинове и хора!” Всякога, щом влезе общност, тя ще проклина предходната. Когато всички бъдат събрани там заедно, последните ще кажат за първите: “Повелителю наш! Тези ни заблудиха, въздай им от Огъня двойно мъчение!” Той ще каже: “На всеки ще се въздаде двойно, ала вие не знаете това.”",
  "И тогава първите от тях ще кажат на последните: “Вие не бяхте по-добри от нас. Вкусете и вие наказанието за онова, което сте придобили!”",
  "Наистина, онези, които взимат за лъжа Нашите знамения и високомерно се отвръщат от тях, не ще им бъдат разтворени небесните двери и не ще влязат в Дженнета, додето камила не мине през иглено ухо. Така въздаваме на престъпниците.",
  "За тях от Огъня има и постеля, и покривала отгоре им. Така въздаваме на несправедливите.",
  "А тези, които са повярвали и вършат праведни дела са обитателите на Дженнета и там ще пребивават вечно. Ние не възлагаме на човека свръх неговите възможности.",
  "И ще премахнем от сърцата им всяка злоба, и под тях ще текат реки. И ще казват: “Слава на Аллах, Който ни напъти за това! Нямаше да сме на правия път, ако Аллах не бе ни напътил. Пратениците на нашия Повелител дойдоха с истината.” И ще бъдат призовани: “Ето го Дженнета, оставен ви в наследство заради онова, което сте вършили.”",
  "И обитателите на Дженнета ще извикат към обитателите на Огъня: “Убедихме се, че онова, което ни обеща Аллах, е истина, а дали и вие се убедихте, че онова, което ви обеща Аллах, е истина?” Ще кажат: “Да.” И глашатай ще прогласи сред тях: “Проклятието на Аллах е върху угнетителите,",
  "които възпират от пътя на Аллах, стремейки се да изкривят пътя, и отвъдния живот отричат.”",
  "Между тях ще има преграда, а върху Стената ще има хора, които ще разпознаят всеки по неговия белег. Те ще викат към обитателите на Дженнета: “Мир вам!” Те още не са влезли там, ала копнеят това.",
  "И когато погледите им бъдат обърнати към обитателите на Огъня, ще рекат: “Повелителю наш! Не ни слагай заедно с несправедливите хора!”",
  "И хората върху Стената ще извикат към мъжете, които узнават по техния белег, и ще кажат: “Не ви помогна това, че трупахте и се възгордявахте.",
  "Тези ли са, за които се клехте, че Аллах не ще ги дари с милост?” [А на хората от Стената ще се рече:] “Влезте в Дженнета! Не ще има страх за вас и не ще скърбите.”",
  "И обитателите на Огъня ще викат към обитателите на Дженнета: “Излейте за нас от водата или от онова, с което ви препитава Аллах!” Ще рекат: “ Наистина, Аллах е забранил това за неверниците,",
  "които обърнаха своята религия в забавление и игра, и ги съблазни земният живот.” Днес Ние ги забравяме, както и те забравиха за срещата в този Ден, и отхвърлиха Нашите знамения.”",
  "Ние им донесохме Книга, която разяснихме със знание като напътствие и милост за хората, които вярват.",
  "Нима очакват друго освен изпълнение на обещаното в нея? В Деня, когато това се изпълни, онези, които преди бяха забравили за нея, ще кажат: “Пратениците на нашия Повелител бяха донесли истината. Ще се намерят ли застъпници, да се застъпят за нас? И няма ли да бъдем върнати обратно, за да не вършим онова, което сме вършили преди?” Те се погубиха и се скри от тях онова, което измисляха.",
  "Наистина, вашият Повелител е Аллах, Който сътвори небесата и земята за шест дена, после се въздигна [ или утвърди, Безподобен] Той на Трона. Покрива Той с нощта деня, който я следва безспир. И слънцето, и луната, и звездите са покорни на Неговата повеля... Несъмнено, Той твори и повелява. Благословен е Аллах, Повелителят на световете!",
  "Зовете своя Повелител със смирение и в уединение! Наистина, Той не обича престъпващите.",
  "И не разпространявайте по земята поквара, след като тя е приведена в порядък! И Го зовете със страх и надежда! Наистина, милостта на Аллах е близо до добродетелните.",
  "Той е Онзи, Който праща ветровете като благовестие на Своята милост. Когато понесат тежък облак, Ние го насочваме към мъртва земя и изливаме там водата, и посредством нея изваждаме всякакви плодове. Така изваждаме и мъртвите, за да се поучите.",
  "В добрата земя растението изниква с позволението на нейния Повелител, а в лошата то едвам изниква с мъка. Така разясняваме знаменията на благодарните хора.",
  "Ние изпратихме Нух при неговия народ и той каза: “О, народе мой! Покланяйте се на Аллах! Нямате друг бог освен Него! Страхувам се, че ще ви постигне мъчение във великия Ден.”",
  "Знатните от неговия народ казаха: “Виждаме, че си в явна заблуда.”",
  "Той казал: “О, народе мой! Аз не съм в заблуда, а съм пратеник от Повелителя на световете.",
  "Съобщавам ви посланията на моя Повелител и ви давам искрени съвети, и знам от Аллах онова, което вие не знаете.",
  "Нима се удивихте, че ви е дошло напомняне от вашия Повелител с мъж измежду вас, за да ви предупреди и за да се побоите? Може би тогава ще бъдете помилвани?”",
  "Но го взеха за лъжец и Ние го спасихме и онези, които бяха с него в Кораба, и издавихме онези, които взеха за лъжа Нашите знамения. Наистина, те бяха слепи хора.",
  "И при адитите пратихме брат им Худ. Каза: “О, народе мой! Покланяйте се на Аллах! Нямате друг бог освен Него! Нима не се страхувате?”",
  "Знатните от неговия народ, които не повярваха казаха: “Виждаме, че си слабоумен, и те смятаме за един от лъжците.”",
  "Той каза: “О, народе мой! Не съм слабоумен, а съм пратеник от Повелителя на световете.",
  "Известявам ви посланията на моя Повелител и съм за вас достоверен наставник.",
  "Нима се удивихте, че ви е дошло напомняне от вашия Повелител с мъж измежду вас, за да ви предупреди? Спомнете си как Той ви стори наследници подир народа на Нух и ви надбави ръст сред създанията! И помнете благата на Аллах, за да сполучите!”",
  "Те казаха: “Нима дойде при нас, за да се покланяме единствено на Аллах и да изоставим онова, на което са се покланяли бащите ни? Донеси ни онова, което ни обещаваш, ако говориш истината!”",
  "Той каза: “Наказание и гняв от вашия Повелител вече ви поразиха. Нима спорите с мен за имена, които вие и вашите бащи измислиха? Аллах не им е низпослал никакво доказателство. Чакайте, и аз ще чакам с вас!”",
  "С милост от Нас спасихме него и онези, които бяха с него, и изкоренихме и последния от онези, които взеха за лъжа Нашите знамения и не повярваха.",
  "И при самудяните пратихме брат им Салих. Каза: “О, народе мой! Покланяйте се на Аллах! Нямате друг Бог освен Него! При вас дойде вече ясен знак от вашия Повелител. Тази камила на Аллах е­ знамение за вас. Оставете я да пасе по земята на Аллах и не я докосвайте със зло, иначе ще ви постигне мъчително страдание!",
  "Спомнете си как Той ви стори наследници подир адитите и ви настани по земята, на равнините върху които издигате дворци и дълбаете в планините домове. Помнете милостта на Аллах и не творете зло по земята, сеейки развала!”",
  "Знатните от народа му, които се възгордяха, казаха на повярвалите измежду онези, които бяха немощни: “Нима знаете, че Салих е изпратен от неговия Повелител?” Казаха: “Вярваме в онова, с което той е изпратен.”",
  "Онези, които се възгордяха, казаха: “Ние не вярваме в онова, в което вие повярвахте.”",
  "И заклаха камилата, и пренебрегнаха повелята на своя Повелител, и казаха: “О, Салих! Донеси ни онова, което ни обещаваш, ако си един от пратениците!”",
  "И ги порази земетресение, и осъмнаха безжизнени в домовете си.",
  "А той се отвърна от тях и каза: “О, народе мой! Съобщих ви посланието на моя Повелител и искрено ви желаех добро, ала вие не обичате онези, които ви желаят добро.”",
  "И пратихме Лут, който каза на своя народ: “Нима ще вършите мерзост, която не е вършил нито един от народите преди вас?",
  "Похотливо при мъжете ходите със страст наместо при жените. Вие наистина сте престъпен народ.”",
  "А отговорът на народа му бе само да кажат: “Прогонете ги от вашето селище! Наистина, тези хора искат да се запазят чисти.”",
  "И спасихме него и семейството му, освен неговата жена. Тя бе от оставащите.",
  "И изсипахме отгоре им дъжд [от нажежени камъни]. Виж какъв е краят на грешниците!",
  "И при медянитите пратихме брат им Шуайб. Той каза: “О, народе мой! Покланяйте се на Аллах! Нямате друг бог освен Него! При вас дойде ясно знамение от вашия Повелител. Изпълвайте мярката и везната, и не присвоявайте имуществото на хората! И не създавайте безредици по земята, след като е установен порядък! Това е най-доброто за вас, ако сте вярващи.",
  "И не присядайте по всеки друм, заплашвайки и възпирайки от пътя на Аллах онзи, който вярва в Него, стремейки се да изкривите пътя! И си спомнете как бяхте малцина, а Той ви умножи! И вижте какъв е краят на злодеите!",
  "И ако група от вас повярва в онова, с което бях изпратен, а друга група не повярва, потърпете, докато Аллах отсъди помежду ни! Той е Най-добрият съдник.”",
  "Знатните хора от народа му, които се възгордяха, казаха: “О, Шуайб! Ще пропъдим от нашето селище теб и онези, които повярваха с теб, или ще се върнете към нашата религия.” Шуайб каза: “Дори и ако сме отвратени от нея?",
  "Ние ще сме измислили лъжа за Аллах, ако се върнем към вашата религия, след като Аллах ни е спасил от нея. Не ни подобава да се върнем към това, освен ако пожелае Аллах, нашият Повелител, Който обгръща със знание всяко нещо. На Аллах се уповаваме. Повелителю наш! Отсъди между нас и нашия народ с правдата! Ти си Най-добрият съдник.”",
  "И знатните хора от народа му, които бяха неверници, казаха: “Ако последвате Шуайб, тогава ще сте губещи.”",
  "И ги сполетя земетресението, и осъмнаха безжизнени в домовете си.",
  "Които взеха за лъжец Шуайб, сякаш не бяха пребивавали там. Които взеха за лъжец Шуайб, се оказаха от губещите.",
  "Той се отвърна от тях, и каза: “О, народе мой! Известих ви посланията на моя Повелител и искрено ви наставлявах. И как да скърбя за хора-неверници?”",
  "И не изпращахме пророк в никое селище, без да притиснем жителите му с несгоди и напасти, за да се смирят.",
  "Сетне подменяхме лошото с добро, и тогава започваха да благоденстват и казваха: “И нашите бащи ги засягаха несгоди и радост.” И ги сграбчвахме Ние внезапно, без да усетят.",
  "А ако жителите на селищата бяха повярвали и бяха се побояли, щяхме да разтворим пред тях благодат от небето и от земята. Ала те отричаха и Ние ги сграбчвахме заради онова, което са придобили.",
  "Нима жителите на селищата не се опасяваха, че Нашето наказание ще ги сполети нощем, докато спят?",
  "Нима жителите на селищата не се опасяваха, че Нашето наказание ще ги сполети сутрин, докато се забавляват?",
  "Нима те бяха в безопасност пред замисъла на Аллах? Само губещите хора смятат, че са в безопасност пред замисъла на Аллах.",
  "Нима не е ясно на онези, които наследиха земята след нейните [предишни] жители, че ако Ние пожелаем, бихме ги поразили заради греховете им и бихме запечатали сърцата им, та да не чуват?",
  "За тези селища ти съобщаваме някои вести. Техните пратеници им донесоха ясните знамения, но не повярваха те в онова, което преди взимаха за лъжа. Така запечатва Аллах сърцата на неверниците.",
  "И не намерихме у мнозинството им обет, а намерихме, че мнозинството им са нечестивци.",
  "После подир тях с Нашите знамения проводихме Муса при Фирауна и знатните му хора, а те постъпиха с тях несправедливо. Виж какъв е краят на злодеите!",
  "И каза Муса: “О, Фираун! Аз съм пратеник от Повелителя на световете.",
  "Мой дълг е да казвам за Аллах само истината. Донесох ви ясно знамение от вашия Повелител. Тъй че изпрати заедно с мен синовете на Исраил!”",
  "Каза [Фираун]: “Щом си донесъл знамение, представи го, ако говориш истината!”",
  "И [Муса] метна тоягата си, и тя се превърна в­ явна змия!",
  "И извади ръката си, и тя стана­ сияйно бяла за гледащите!",
  "Знатните от народа на Фирауна казаха: “Този е вещ магьосник,",
  "който иска да ви пропъди от вашата земя.” [А Фираунът рече:] “И какво ще посъветвате?”",
  "Казаха: “Дай отсрочка на него и брат му, и прати по градовете събирачи,",
  "да ти доведат всички вещи магьосници!”",
  "И дойдоха магьосниците при Фараона. Казаха: “Наистина ли ще получим награда, ако ние победим?”",
  "Каза: “Да, и ще бъдете от приближените.”",
  "Казаха: “О, Муса! Ти ли ще мяташ, или ние да мятаме?”",
  "Каза: “Вие мятайте!”А когато метнаха, омагьосаха очите на хората и ги ужасиха, и показаха велика магия.",
  "И Ние внушихме на Муса: “Метни своята тояга!” И ето я поглъща онова, с което измамват!",
  "И се установи правдата, и се провали онова, което направиха.",
  "И бяха победени там, и станаха унизени.",
  "А магьосниците паднаха, на земята в суджуд.",
  "Казаха: “Повярвахме в Повелителя на световете,",
  "Повелителя на Муса и Харун!”",
  "Фираун каза: “Нима му повярвахте, преди аз да съм ви позволил? Това е лукавство, което вие замислихте в града, за да прогоните от него жителите му. Но скоро ще разберете!",
  "Ще ви отсека ръцете и краката кръстом, после всички ви ще разпъна.”",
  "Казаха: “Наистина, при нашия Повелител ще се завърнем.",
  "Отмъщаваш ни само защото повярвахме в знаменията на нашия Повелител, когато дойдоха при нас. Повелителю наш! Изпълни ни с търпение и ни прибери като мюсюлмани!”",
  "А знатните хора от народа на Фирауна казаха: “Нима ще оставиш Муса и народа му да сеят развала по земята и да се отрекат от теб и твоите богове?” Той каза: “Ще избием синовете им и ще пощадим жените им. Ние имаме непоколебима власт над тях.”",
  "Муса каза на своя народ: “Зовете за подкрепа Аллах и търпете! Наистина, земята принадлежи на Аллах. Дава я Той в наследство на когото пожелае от Своите раби, а благия край принадлежи на богобоязливите.”",
  "Те казаха: “Бяха ни причинени страдания и преди да дойдеш, и след като дойде при нас.” Той каза: “Може би вашият Повелител ще погуби врага ви и ще ви стори наследници на земята, за да види как ще постъпите.”",
  "И наказахме хората на Фараона с години [на суша] и с недоимък от плодове, за да се поучат.",
  "И когато добрината идваше при тях, казваха: “Това е за нас!” А когато ги сполетеше злина, те я свързваха с Муса и с онези, които бяха с него. Наистина, злата им поличба е от Аллах, но повечето от тях не знаят това.",
  "И казаха: “Каквото и знамение да ни донесеш, за да ни омагьосаш с него, не ще ти повярваме.”",
  "И Ние им изпратихме потопа и скакалците, и въшките, и жабите, и кръвта като очевидни знамения. Но се възгордяха-те бяха грешен народ.",
  "Щом наказанието се стовареше върху тях, казваха: “О, Муса! Помоли за нас твоя Повелител за онова, което Той ти е обещал! Ако ни избавиш от наказанието, непременно ще ти повярваме и ще изпратим с теб синовете на Исраил.”",
  "И щом Ние снемахме от тях наказанието за определен срок, който да достигнат, ето те­ нарушават обещанието!",
  "И Ние им отмъстихме, и ги потопихме в морето за това, че взимаха за лъжа Нашите знамения и бяха нехайни към тях.",
  "И оставихме в наследство на народа, който бе потъпкван, земите и на изток, и на запад, които Ние благословихме. Сбъдна се добрата дума на твоя Повелител към синовете на Исраил, защото изтърпяха. И опустошихме онова, което са направили Фирауна и неговият народ, и онова, което са въздигнали.",
  "И преведохме синовете на Исраил през морето, и минаха покрай хора, посветили се на своите идоли. Те казаха: “О, Муса! Направи ни божество, както те си имат божества!” Каза: “Наистина, вие сте невежи хора.",
  "За тези хора е погубено онова, което изповядват и е напразно онова, което вършат.”",
  "Той каза: “Нима друг, а не Аллах ще ви търся за бог, след като ви предпочете Той пред народите [тогава]?”",
  "И Ние ви спасихме от хората на Фирауна, които ви наложиха най-лошото наказание, избиваха синовете ви и оставиха сред живите жените ви. В това имаше за вас велико изпитание от вашия Повелител.",
  "И Ние определихме за Муса тридесет нощи, и ги допълнихме с още десет. И се изпълни времето, определено от неговия Повелител, за четиридесет нощи. Тогава Муса каза на брат си Харун: “Замести ме пред моя народ и постъпвай праведно, и не следвай пътя на разпространяващите нечестивост!”",
  "И когато Муса дойде на определеното от Нас място, и неговият Повелител разговаря с него, рече: “Повелителю! Покажи ми се, да Те погледна!” Рече: “Не ще Ме видиш, ала погледни към планината! И ако се задържи на мястото си, ще Ме видиш.” А когато неговият Повелител прояви Себе си на планината, Той я срина на прах. И Муса припадна поразен. А когато се опомни, рече: “Пречист си Ти! Разкайвам се пред Теб. Аз съм първият от повярвалите.”",
  "Той каза: “О, Муса! Аз теб избрах над хората чрез Моите послания и Моето Слово. Вземи онова, което ти дарих, и бъди от признателните!”",
  "И Ние му написахме върху скрижалите от всяко нещо поучение и обяснение за всяко нещо. “Придържай се твърдо към тях и повели на своя народ да следва най-прекрасното от тях! Аз ще ви покажа Дома на нечестивците.",
  "Аз ще отклоня от Моите знамения онези, които без право се възгордяват на земята. Каквото и знамение да видят, те не вярват в него. И да видят пътя на разума, не ще го приемат за път. А ако видят пътя на заблудата, ще го приемат за път. Това е, защото взимат за лъжа Нашите знамения и са нехайни към тях.",
  "А които взимат за лъжа Нашите знамения и срещата с отвъдния живот, делата им пропадат. Нима ще им се въздаде за друго освен за онова, което са извършили?”",
  "А после народът на Муса направи от украшенията си образ на телец, който мучи. Не видяха ли, че той не им говори и не ги води по правия път? Започнаха да му се покланят и станаха угнетители.",
  "И когато съжалиха за извършеното, и разбраха, че са се заблудили, казаха: “Ако нашият Повелител не се смили над нас и не ни опрости, то непременно ще се окажем от губещите.”",
  "И когато Муса се завърна при своя народ се разгневи и огорчи. Той каза: “Колко лошо е това, което сте извършили в мое отсъствие!Нима искахте да изпреварите заповедта на вашия Повелител?” И хвърли скрижалите, и сграбчи брат си за главата, и го дръпна към себе си. [Брат му] каза: “О, сине на майка ми! Наистина, хората ме взеха за безсилен и бяха готови да ме убият. Не предизвиквай у враговете злорадство към мен и не ме причислявай към несправедливите хора!”",
  "Рече [Муса]: “Повелителю! Опрости мен и брат ми, и ни въведи в Твоето милосърдие! Ти си Най-Милосърдният от милосърдните.”",
  "Които приеха телеца, бяха сполетени от гнева на техния Повелител и унижение в земния живот. Така Ние наказваме онези, които измислят лъжа.",
  "А за които вършат злини, после се покаят и повярват, то твоят Повелител след това е Опрощаващ, Милосърден.",
  "И когато гневът у Муса стихна, той взе скрижалите, на които бяха начертани вярното ръководство и милостта за онези, които се страхуват от своя Повелител.",
  "И Муса избра от своя народ седемдесет мъже за определеното от Нас време и място. И когато ги порази земетресението, той рече: “Повелителю мой! Ако Ти пожелаеше, то би ги погубил преди заедно с мен. Нима ще ни погубиш заради онова, което извършиха глупците сред нас? Наистина, това е само Твоето изпитание, посредством което Ти вкарваш в заблуда, когото пожелаеш и Ти напътваш, когото пожелаеш. Ти си нашият Покровител, опрости ни и ни помилвай! Ти си Най-добрият от прощаващите.",
  "Предпиши ни в земния живот добро, и в отвъдния живот добро! Ние се обръщаме към Теб с покаяние.” Каза [Аллах]: “С Моето наказание Аз поразявам, когото пожелая. Моето милосърдие обхваща всяко нещо. Аз ще го предпиша на онези, които са праведни и дават милостинята зекят, и на онези, които вярват в Нашите знамения,",
  "онези, които следват Пратеника, не умеещия да чете и пише Пророк, за когото се споменава в Теврат и Инджил. Той им повелява да извършват одобряваното и забранява да извършват порицаваното, и им разрешава благините, и им възбранява скверностите. И снема бремето и оковите, които са на тях. Тези, които повярват в него и го почитат, и го подкрепят, и следват Светлината, низпослана с него, непременно ще сполучилите.”",
  "Кажи: “О, хора! Аз съм Пратеника на Аллах при всички вас­ на Онзи, Чиято е властта над небесата и земята. Няма друг бог освен Него. Той съживява и Той умъртвява. Вярвайте в Аллах и в Неговия Пратеник, не умеещия да чете и пише Пророк, който вярва в Аллах и в Неговите Слова, и го следвайте, за да бъдете напътени в правия път!”",
  "Има сред народа на Муса и общност, която напътва с [низпосланата] истина и установяват справедливост.",
  "И ги разделихме [синовете на Исраил] на дванадесет рода-общности. И когато народът на Муса го помоли за вода, Ние му внушихме откровението: “Удари с тоягата си камъка!” И избликнаха дванадесет извора от него. Вече всички хора знаеха мястото си за пиене. И ги покрихме със сянка от облака, и спуснахме над тях манната и пъдпъдъците: “Яжте от благата, които Ние ви дарихме!” Те не бяха несправедливи към Нас-те постъпиха несправедливо към себе си.",
  "И когато им бе казано: “Обитавайте това селище и яжте оттам, откъдето пожелаете, и кажете: “Опрости ни!”, и влезте през вратата, кланяйки се. Ние ще ви опростим прегрешенията, и ще умножим наградата за благодетелните.”",
  "Несправедливите от тях подмениха с друго словото, което им бе казано. И Ние пратихме върху тях наказание от небето, защото постъпваха несправедливо.",
  "И ги питай за селището, което бе край морето. Те нарушиха съботата, защото рибите изплуваха на повърхността при тях в събота, а не изплуваха в ден, когато не празнуват съботата. Така Ние ги подложихме на изпитание, защото отказаха да се подчиняват.",
  "И когато някои от тях казаха: “Защо увещавате народ, който Аллах ще погуби и ще подложи на тежко мъчение?” Те казаха: “За извинение пред вашия Повелител. Може би, ще се побоят!”",
  "И когато забравиха какво им бе припомнено, Ние спасихме онези, които възбраняват злото, и подложихме на ужасно мъчение безчинстващите, защото постъпваха нечестиво.",
  "И когато престъпваха пределите на онова, което им бе възбранено, Ние им рекохме: “Бъдете маймуни презрени!”",
  "Твоят Повелител прогласи, че Той непременно ще изпраща срещу тях до деня Къямет тези, които ще им причиняват най-ужасното мъчение. Наистина, твоят Повелител е бърз в наказанието. Той е Опрощаващ, Милосърден.",
  "И ги разделихме на общности по земята. Сред тях има и праведници, сред тях има и други, които са точно обратното. И Ние ги подложихме на изпитание с добрините и злините, за да се завърнат на правия път.",
  "И остана след тях потомство, което наследи Книгата. Те приемат нищожните блага на този свят и казват: “Ние ще бъдем опростени.” И ако отново се срещнат с подобни блага, отново биха се захванали с тях. Не бе ли взет от тях обет в Книгата, че ще казват за Аллах единствено истината? И изучаваха онова, което е в нея. Отвъдният дом е най-доброто за онези, които се боят. Нима не проумявате?",
  "А които твърдо се придържат към Книгата и извършват молитвата намаз, то­ Ние не погубваме наградата на подобряващите.",
  "И когато въздигнахме планината над тях, сякаш е облак, и помислиха, че ще падне отгоре им [рекохме]: “Придържайте се твърдо към онова, което Ние ви дадохме и помнете какво има в него, за да се побоите!”",
  "И когато твоят Повелител извади от слабините на синовете на Адам, тяхното потомство, и ги накара да засвидетелстват против себе си: “Не съм ли Аз вашият Повелител?” Те казаха: “Да, ние свидетелстваме.” Това е, за да не кажете в деня Къямет: “Ние не знаехме за това!”",
  "Или да не кажете: “Нашите бащи бяха многобожници преди, а ние бяхме само потомци, които дойдоха след тях. Нима ще ни унищожиш заради онова, което вършеха привържениците на лъжата?”",
  "Така Ние им разясняваме знаменията, може би ще се завърнат на правия път.",
  "И прочети им вестта за онзи, на когото Ние дарихме Нашите знамения, а той ги е отхвърлил. И шейтана го направи свой последовател, и стана той един от заблудените.",
  "А ако пожелаехме, щяхме да го въздигнем посредством това. Ала той се привърза към земята и последва желанията си. Той е като кучето, като го прогониш, изплезва език, а оставиш ли го в покой, пак изплезва език. Това е примерът за хората, които взимат за лъжа Нашите знамения. Разказвай им тези истории, може би ще премислят!",
  "Колко лош пример са хората, които взимат за лъжа Нашите знамения и постъпват несправедливо спрямо себе си!",
  "Когото Аллах напъти, той е на правия път. А когото остави в заблуда, тези са губещите.",
  "Създадохме за Джехеннема много от джиновете и от хората. Имат сърца, с които не схващат, имат очи, с които не виждат, имат уши, с които не чуват. Те са като добитъка, даже са по-заблудени. Те са нехайните.",
  "Аллах има Най-прекрасните имена. Зовете Го с тях и оставете онези, които отричат Неговите имена! Те непременно ще получат възмездие за онова, което вършат.",
  "Сред онези, които Ние сме сътворили, има общност напътваща с истината и с нея установяват справедливост.",
  "А онези, които взимат за лъжа Нашите знамения, Ние ще ги въвлечем в гибел, без да разберат.",
  "Аз ще им дам отсрочка, несъмнено Моите замисли са несъкрушими.",
  "Нима не размишляват? Техния другар [Мухаммед] не е безумен. Той е само явен предупредител.",
  "Нима не погледнаха към царството на небесата и на земята, и към нещата, които Аллах е сътворил? Може би срокът им да е наближил? И в кой разказ подир това ще повярват?",
  "Когото Аллах оставя в заблуда, за него няма водител. И ги оставя в тяхната престъпност да се лутат.",
  "Питат те за Часа: “Кога ще настъпи?” Кажи: “Наистина знанието за него е само при моя Повелител. Само Той ще изяви неговото време. Тегне този [Час] на небесата и на земята. Ще дойде при вас съвсем внезапно. Питат те, сякаш си осведомен за него. Кажи: “Наистина знанието за това принадлежи само на Аллах, ала повечето хора не знаят това.”",
  "Кажи: “Аз нямам власт да си причиня добро, или да си причиня вреда, освен ако Аллах не го е пожелал. И ако знаех съкровеното, щях да си увелича доброто и нямаше да ме засяга злото. Аз съм само предупредител и благовестител за хората, които вярват.",
  "Той е Онзи, Който ви сътвори от един човек. Той създаде от него съпругата му, за да намери при нея покой. И когато е встъпил в близост с нея, тя понесе леко бреме и продължи с него. А когато натежа от бременността, двамата призоваха Аллах, своя Повелител: “Ако Ти ни дариш праведно дете, то непременно ще сме сред благодарните.”",
  "И когато Той им дари праведно дете, те започнаха да приобщават към Него съдружници в онова, което Той им е дарил. Аллах е над онова, което Му приобщават!",
  "Нима приобщават съдружници на Аллах тези, които нищо не творят, а самите те са сътворени?",
  "И не могат да им помогнат, нито на себе си помагат.",
  "И ако ги зовете към правия път, не ви следват. За вас е едно и също, дали ще ги зовете, или ще мълчите!",
  "Онези, които зовете вместо Аллах, са раби, подобни на вас. Призовете ги, нека ви откликнат, ако говорите истината!",
  "Нима те имат крака, с които ходят? Или ръце, с които хващат? Или очи, с които виждат? Или уши, с които чуват? Кажи: “Призовете вашите съдружници, после ме надхитряйте и не ми давайте отсрочка!",
  "Наистина, моят Покровител е Аллах, Който низпосла Книгата. Той покровителства праведниците.",
  "Онези, които зовете вместо Него, не могат да ви помогнат, и не са способни да помогнат дори на себе си.”",
  "И ако ги зовеш към правия път, не чуват. И ги виждаш да те гледат, ала те не съзират нищо.",
  "Прояви снизхождение и повелявай приличието, и страни от невежите!",
  "А ако шейтана те изкуси със зло внушение, потърси защита при Аллах! Той е Всечуващ, Всезнаещ.",
  "Наистина, ако до праведните хора се докосне внушение от шейтана, то те си спомнят [за Аллах] и ето ги зрящи!",
  "А [шейтаните] засилват заблудата на своите братя, и после те не се спират.",
  "И не им ли донесеш знамение, казват: “Защо тогава ти не направиш някое?” Кажи: “Аз следвам само онова, което ми се разкрива от моя Повелител. Това е очевидно знамение от вашия Повелител, вярно ръководство и милост за хората, които вярват.",
  "Когато се чете Коранът, слушайте го и мълчете, може би ще бъдете помилвани!”",
  "Споменавай своя Повелител в душата си със смирение и страх, без гръмки слова сутрин и вечер, и не бъди от нехайните!",
  "Тези, които се намират при твоя Повелител, не се големеят да Му служат, възхваляват Го и Му се покланят в суджуд.",
  "Питат те за военните трофеи. Кажи: “Военните трофеи принадлежат на Аллах и на Пратеника. Бойте се от Аллах и се помирявайте взаимно, и се покорявайте на Аллах и на Неговия Пратеник, ако сте правоверни!”",
  "Правоверни са онези, чиито сърца изпитват страх при споменаването на Аллах, и щом им бъдат четени Неговите айети, вярата им се усилва, и на своя Повелител се уповават,",
  "които извършват молитвата намаз и раздават от това, което Ние сме им дали!",
  "Тези са истинските правоверни. За тях са приготвени високи степени при техния Повелител, опрощение и щедро препитание.",
  "Така, както твоят Повелител те подбуди да излезеш от дома ти с истината, въпреки че някои от правоверните не искаха това.",
  "Те спореха с теб за истината, след като тя стана очевидна, ­сякаш ги водят към смъртта и я виждат.",
  "И когато Аллах ви обеща, че единният от двата отряда ще е ваш, вие пожелахте онзи, който не е въоръжен, да е ваш. А Аллах искаше да възцари правдата със Своите Слова и да изкорени неверниците,",
  "за да се възцари истината и да изчезне лъжата, дори престъпниците да възненавиждат това.",
  "Когато призовахте вашия Повелител за помощ, Той ви откликна: “Аз ще ви подкрепя с хиляда меляикета едно след друго.”",
  "Аллах стори това само за радостна вест и за да се успокоят с него сърцата ви. Победата е единствено от Аллах. Аллах е Всемогъщ, Премъдър.",
  "Той ви покри с дрямка, за да се почувствате в безопасност, и ви изсипа вода от небето, за да ви пречисти с нея и да премахне от вас скверността на шейтана, и да укрепи сърцата ви, и да заякчи с това стъпките ви.",
  "Твоят Повелител внуши на меляикетата: “Аз съм с вас. Подкрепяйте тези, които повярваха! Аз ще вселя ужас в сърцата на неверниците. Удряйте ги по вратовете, удряйте ги по всички пръсти!”",
  "Това е, защото се възпротивиха на Аллах и на Неговия Пратеник. А за който се възпротиви на Аллах и на Неговия Пратеник, Аллах е суров в наказанието.",
  "Ето, вкусете го! Наистина, за неверниците е приготвено мъчението на Огъня.",
  "О вие, които повярвахте! Когато срещнете неверниците в настъпление, не им обръщайте гръб в бягство!",
  "А който им обърне гръб в този ден, освен с намерение за бой или за да премине към друг [ваш] отряд, той вече си е навлякъл гнева на Аллах. Неговото място е Джехеннема. Колко лоша е тази участ!",
  "Не вие ги убихте, а Аллах ги уби, и не ти хвърли, когато хвърли, а Аллах хвърли, за да подложи правоверните на добро изпитание от Него. Аллах е Всечуващ, Всезнаещ.",
  "Това е, защото Аллах обезсилва коварството на неверниците.",
  "Ако молехте [о, неверници] за присъдата ето, тя ви се яви. Ако вие престанете, то е най-доброто за вас. А ако възобновите [враждата], и Ние ще възобновим [атаките]. Не ще ви помогнат тълпите ви с нищо, дори да са многобройни. Защото Аллах е с правоверните.",
  "О вие, които повярвахте! Покорявайте се на Аллах и на Неговия Пратеник, и не се отмятайте от него, след като [го] чувате!",
  "И не бъдете като онези, които казват: “Чухме!”, - ала не чуват.",
  "Наистина най-лошите твари пред Аллах са глухите, немите, които не проумяват.",
  "И ако Аллах откриеше добро у тях, би ги надарил със слух. Но дори ако Той ги бе дарил със слух, те пак щяха да се отметнат с отвращение.",
  "О вие, които повярвахте! Откликвайте на Аллах и на Пратеника, щом ви зове към онова, което ще ви съживи! И знайте, че Аллах стои между човека и сърцето му, и че при Него ще бъдете събрани!",
  "И бойте се от изпитание, което ще порази не само онези сред вас, които са били несправедливи! И знайте, че Аллах е суров в наказанието!",
  "И помнете как бяхте малцина безсилни на земята, уплашени, че хората ще ви заловят, а Той ви даде убежище и ви подкрепи със Своята помощ, и ви даде от благата, за да сте благодарни.",
  "О вие, които повярвахте! Не изменяйте на Аллах и на Пратеника, и не се нахвърляйте на повереното ви имущество съзнателно!",
  "И знайте, че вашето имущество и децата ви са изпитание, и че при Аллах има огромна награда!",
  "О вие, които повярвахте! Ако се боите от Аллах, Той ще ви дари със способността да различавате истината и лъжата [доброто и злото], и ще изкупи лошите ви постъпки, и ще ви опрости. Наистина, Аллах е Владетеля на великата благодат.",
  "И когато неверниците лукавстваха срещу теб, да те задържат или да те убият, или да те прокудят... Те лукавстват, а Аллах проваля тяхното лукавство. Аллах е над лукавите.",
  "И когато им бъдат четени Нашите айети, казват: “Чухме вече. Ако пожелаем, и ние ще съчиним нещо подобно. Това са само легенди на предците.”",
  "И когато казаха: “О, Аллах! Ако това е правдата от Теб, изсипи над нас камъни от небето или ни прати мъчителни страдания!”",
  "Но Аллах не ще ги подложи на мъчения, докато ти се намираш сред тях. Аллах не ще ги подложи на мъчения, докато молят за опрощение.",
  "Но как да не ги подложи Аллах на мъчения, щом възпират мюсюлманите от Свещената джамия и не са Негови ближни? Негови ближни са само праведниците, ала повечето от тях не проумяват.",
  "И молитвата им при Дома бе само свирукане и пляскане с ръце. Вкусете мъчението, защото бяхте неверници!",
  "Наистина, неверниците харчат своите имоти, за да възпират другите от пътя на Аллах. И ще ги харчат, после ще съжаляват за това, после ще бъдат надвити. Неверниците ще бъдат събрани в Джехеннема,",
  "за да отдели Аллах скверния човек от добрия и да нахвърля скверните един връз друг, и да ги струпа всички, та да ги вкара в Джехеннема. Те ще претърпят загуба.",
  "Кажи на неверниците, че ако престанат, ще им се опрости онова, което е било по-рано, а ако упорстват известна е вече съдбата на предците.",
  "И се сражавайте с тях, докогато не изчезне заблуда и докато не се възцари религията на Аллах! Ако те престанат, то Аллах вижда онова, което вършат.",
  "И отвърнат ли се, знайте, че Аллах е вашият Покровител! Най-прекрасният Покровител е Той и Най-прекрасният Избавител!",
  "И знайте, че каквото и да придобиете във война, то една пета част от него принадлежи на Аллах, на Пратеника, и близките роднини на Пратеника, на сираците, нуждаещите се, и на пътника, ако вярвате в Аллах и в онова, което Ние низпослахме на Своя раб в Деня на разграничението, в деня, когато двете армии се срещнаха при Бадр. Аллах за всяко нещо има сила.",
  "Вие бяхте на по-близкия склон на долината, те на по-далечния склон, а керванът ниско под вас. И дори да се бяхте уговорили, щяхте да се разминете в уговорката по време и място. Всичко се изпълни така, че Аллах доведе докрай делото, което вече бе отредено, да погине при ясен знак погиващият и да живее при ясен знак оживяващият. Наистина, Аллах е Всечуващ, Всезнаещ.",
  "Аллах ти ги показа в твоя сън малцина. А ако ти ги покажеше мнозина, щяхте да паднете духом и да спорите при приемането на решение. Но Аллах ви спаси. Той знае съкровеното в сърцата.",
  "И Аллах направи те да изглеждат малцина във вашите очи, когато се срещнахте, и ви умали в техните очи, за да изпълни делото докрай, което вече бе отредено. Наистина, делата се връщат към Аллах.",
  "О вие, които повярвахте! Когато се сражавате с отред, устоявайте и споменавайте Аллах често, за да сполучите!",
  "И се покорявайте на Аллах и на Неговия Пратеник, и не се оспорвайте един друг, за да не се провалите и да изчезне силата ви! И бъдете търпеливи, защото Аллах е с търпеливите!",
  "И не бъдете като онези, които излязоха от домовете си с надменност и за показ пред хората! Те възпират от пътя на Аллах. Аллах обгръща всичко, което те вършат.",
  "И разкраси пред тях делата им шейтана, и рече: “Няма кой да ви надвие днес сред хората, щом съм аз до вас.” Но щом двата отреда се съгледаха, той се обърна на пети и рече: “Непричастен съм към вас. Наистина, аз виждам онова, което вие не виждате. Страхувам се от Аллах. Аллах е суров в наказанието.”",
  "И лицемерите, и онези, които имаха болест в сърцата, казаха: “Тези ги подмами тяхната религия.” И който се уповава на Аллах, то Аллах е Всемогъщ, Премъдър.",
  "И ако ти [о, Мухаммед] би видял, когато меляикетата прибират душите на неверниците, как ги удрят по лицата и по гърбовете: “Вкусете мъчението на изгарящия Огън!",
  "Това е заради онова, което ръцете ви направиха отнапред. Наистина, Аллах никога не постъпва несправедливо с рабите.”",
  "Както се случи с рода на Фирауна и с онези преди тях. Отказаха знаменията на Аллах и заради греховете им Аллах ги сграбчи. Наистина, Аллах е Всесилен и суров в наказанието.",
  "Това е, защото Аллах не променя милостта, която Той е оказал на хората, докато не променят себе си. Наистина, Аллах е Всечуващ, Всезнаещ.",
  "По този начин са постъпвали рода на Фирауна и онези, които са живели преди тях. Отхвърлиха знаменията на своя Повелител, и Ние ги погубихме заради греховете им, и издавихме рода на Фирауна. Всички бяха угнетители.",
  "Наистина, най-лоши от живите същества пред Аллах са онези, които Го отричат и не вярват.",
  "Ти сключваш с тях договор, но всеки път те нарушават този договор и не се боят.",
  "И ако ги срещнеш в битка, то сурово ги накажи, за да се разсеят онези, които ги следват, може би ще се поучат!",
  "И ако те е страх от изменничество от страна на хората, отхвърли договорените задължения! Наистина, Аллах не обича изменниците.",
  "И неверниците да не смятат, че са се отървали! Наистина, те не ще избегнат [наказанието на Аллах].",
  "И пригответе за тях, колкото можете сили и бойни коне! Ще наплашите с тях врага на Аллах и вашия враг, и други освен тях, които вие не знаете, но Аллах ги знае. Каквото и да раздадете по пътя на Аллах, то ще ви се изплати и не ще се постъпи с вас несправедливо.",
  "И ако склонят за мир, склони и ти, и се уповавай на Аллах! Той е Всечуващия, Всезнаещия.",
  "И поискат ли да те измамят, то Аллах ти е достатъчен! Той е, Който те подкрепя със Своята помощ и с правоверните.",
  "Той е сплотил сърцата им. А ти и да раздадеш всичко, което е на земята, не би сплотил сърцата им. Но Аллах ги сплоти. Той е Всемогъщ, Премъдър.",
  "О, Пророче! Аллах е достатъчен за теб и за правоверните, които те следват.",
  "О, Пророче! Вдъхновявай правоверните към сражението! Ако сред вас има двадесет търпеливи, те ще надвият двеста; а ако сред вас има сто, те ще надвият хиляда от неверниците, защото са хора, които не проумяват.",
  "Сега Аллах облекчи вашето бреме, защото Той знае, че сте слаби. И ако сред вас има сто търпеливи, те ще надвият двеста; а ако сред вас има хиляда, те ще надвият две хиляди с позволението на Аллах. Наистина, Аллах е с търпеливите.",
  "Не подобава на пророк да взема пленници, докато не е победил противника напълно по земята. Вие искате благата на земния живот, а Аллах иска отвъдния. Аллах е Всемогъщ, Премъдър.",
  "Ако не беше предварителното предписание от Аллах, то щеше да ви засегне огромно мъчение за онова, което сте придобили.",
  "Яжте от придобитото във война ­по честен и позволен път, и бойте се от Аллах! Наистина, Аллах е Опрощаващ, Милосърден.",
  "О, Пророче! Кажи на пленниците, които са в ръцете ви: “Ако Аллах види добро в сърцата ви, ще ви даде по-добро от това, което ви е взето, и ще ви опрости. Наистина, Аллах е Опрощаващ, Милосърден.",
  "И ако искат да ти изменят, те вече измениха на Аллах преди, затова Той ти даде власт над тях. Аллах е Всезнаещ, Премъдър.",
  "Наистина, тези, които повярваха и се преселиха, и се сражаваха чрез своите имоти и души по пътя на Аллах, и които приютиха мухаджирите и оказаха подкрепа, те са помощници и са ближни един на друг. А които повярваха, ала не се преселиха то вие не сте длъжни да ги защитавате, докато не се преселят. И помолят ли ви за помощ в религията, ваш дълг е да помогнете, освен ако тази помощ не е насочена срещу народ, с който сте сключили договор. Аллах вижда това, което вършите.",
  "Неверниците са помощници и ближни един на друг. И ако вие не постъпвате така[ ако правоверните не са помощници и ближни един на друг] то на земята ще възникне смут и велико беззаконие.",
  "А онези, които са повярвали и се преселят, и се сражават по пътя на Аллах, и тези, които са дали убежище и подкрепят, те са истинските правоверни. За тях има опрощение и щедро препитание.",
  "А тези, които впоследствие повярват и се преселят, и се сражават заедно с вас, те са едни от вас. И роднините са по-близки едни на други. Такова е предписанието на Аллах според Книгата. Наистина, Аллах знае всяко нещо.",
  "Аллах и Неговия Пратеник са освободени от договорите, които сте сключили с многобожниците.",
  "Затова странствайте по земята [о, многобожници] четири месеца и знайте, че няма избягате от Аллах и че Аллах опозорява неверниците!",
  "В деня на най-голямото поклонение хадж, Аллах и Неговия Пратеник ще обявят на хората, че Аллах и­ Неговият Пратеник се отричат от многобожниците. И ако се покаете, за вас е най-доброто. А ако се отметнете, знайте, че не ще избягате от Аллах! И възвести неверниците за мъчителните страдания!",
  "Това не се отнася за многобожниците, с които сте сключили договори и които после с нищо не го нарушиха, и не подкрепяха никого срещу вас. И спазвайте своя договор с тях до изтичане на срока му! Наистина, Аллах обича праведните.",
  "Когато изтекат забранените месеци, убивайте многобожниците, където ги сварите, вземайте ги в плен, обграждайте ги, и ги причаквайте в засада на всяко място! Ако се покаят и започнат да извършват молитвата намаз, дават милостинята зекят, то пуснете ги! Аллах е Опрощаващ, Милосърден.",
  "И ако някой от многобожниците те моли за убежище, то дай му убежище, та да чуе той Словото на Аллах! После го заведи на безопасно за него място, защото са хора незнаещи.",
  "Как може да има у многобожниците договор с Аллах и с Неговия Пратеник, освен онези, с които се договорихте при Свещената джамия? И докато са честни спрямо вас, бъдете честни спрямо тях и вие! Наистина, Аллах обича праведните.",
  "Какъв ти там [договор може да има с многобожниците]? Ако те ви надвият, то те не спазват спрямо вас нито родствени, нито договорени задължения. На думи се опитват да ви угаждат, но сърцата си изпитват отвращение, защото повечето от тях са нечестивци.",
  "Продават на нищожна цена знаменията на Аллах и възпират от Неговия път. Лошо е онова, което вършат!",
  "Не спазват спрямо правоверен нито родствени, нито договорени задължения. Тези са престъпващите.",
  "Но ако се покаят и започнат да извършват молитвата намаз и дават милостинята зекят, то тогава ще станат ваши братя в религията. Ние разясняваме Нашите знамения на хора проумяващи.",
  "И ако нарушат клетвите си сключването на договора и посегнат на вашата религия, то сражавайте се с предводителите на неверието, тъй като за тях няма клетви! Може би, тогава ще престанат.",
  "Нима не ще се сражавате с хора, които нарушиха своите клетви и възнамеряваха да изгонят Пратеника? Те настъпиха първи срещу вас. Нима се страхувате от тях? От Аллах трябва най-много да се страхувате, ако сте правоверни.",
  "Сражавайте се с тях! Аллах ще ги накаже с вашите ръце и ще ги опозори, и ще ви дари победа над тях. Той ще изцери гърдите на онези, които повярват,",
  "и ще премахне гнева от сърцата им. Аллах приема покаянието, на когото пожелае. Аллах е Всезнаещ, Премъдър.",
  "Нима смятате, че ще бъдете оставени, без Аллах да узнае кои от вас се сражават и не взимат за помощници никой друг, освен Аллах и Неговия Пратеник, и правоверните? Наистина, Сведущ е Аллах за вашите дела.",
  "Многобожниците нямат право да поддържат джамиите на Аллах, свидетелствайки сами за неверието си. Техните дела са провалени и в Огъня ще пребивават вечно.",
  "Джамиите на Аллах поддържа само онзи, който вярва в Аллах и в Сетния ден, и извършва молитвата намаз, и дава милостинята зекят, и се страхува единствено от Аллах. Тези са напътените.",
  "Нима да снабдяваш поклонниците с вода и да поддържаш Свещената джамия вие приравнявате към делата на този, който е повярвал в Аллах и в Сетния ден, и се сражава по пътя на Аллах? Те не са равни пред Аллах. Аллах не напътва в правия път несправедливите хора.",
  "Тези, които са повярвали и са извършили преселение, и се сражават по пътя на Аллах чрез своите имоти и души, са с по-висока степен при Аллах. Те са преуспелите.",
  "Възрадва ги техният Повелител с вест за Своята милост, Своето благоволение, и за Градини, в които им е приготвено вечно блаженство.",
  "Там те ще пребивават вечно и завинаги. Наистина, при Аллах има велика награда.",
  "О вие, които повярвахте! Не взимайте своите бащи и братя за ближни, ако са предпочели неверието пред вярата. А тези от вас, които ги вземат за ближни, те се явяват угнетители.",
  "Кажи: Ако вашите бащи, синове, братя и съпруги, и родът ви, и придобитото имущество, и търговия, за която се плашите от застой, и жилища, които харесвате, са ви по-любими от Аллах и от Неговия Пратеник, и от свещената борба по Неговия път, то чакайте, докато Аллах даде Своята присъда! Аллах не напътва нечестивите хора в правия път.",
  "Аллах ви дари с победа на много места и в деня на Хунейн, когато се радвахте на своята многобройност, която с нищо не ви помогна. Земята отесня за вас, въпреки че е просторна и след това обърнахте гръб в бягство.",
  "После Аллах низпосла спокойствие на Своя Пратеник и на правоверните, низпосла воини, които вие не видяхте, и наказа онези, които не повярваха. Това е възмездието за неверниците.",
  "После Аллах ще приеме покаяние на този, който пожелае. Аллах е Опрощаващ, Милосърден.",
  "О вие, които повярвахте! Наистина, многобожниците са скверност! И нека след тази тяхна година да не се приближават до Свещената джамия! И ако ви е страх от бедност, Аллах ще ви надбави от Своята милост, ако пожелае. Наистина, Аллах е Всезнаещ, Премъдър.",
  "Сражавайте се с онези от хората на Книгата, които не вярват нито в Аллах, нито в Сетния ден, които не смятат за забранено онова, което Аллах и Неговият Пратеник са забранили, които не изповядват правата вяра, докато не дадат налога [джизя] безусловно и с покорство.",
  "И казаха юдеите: “Узейр е синът на Аллах.” И казаха християните: “Месията е синът на Аллах.” Те произнасят с устите си думи, подобни на думите, произнесени от предишните неверници. Аллах да ги погуби! Колко са се отклонили от истината!",
  "Те взеха за господари не Аллах, а своите правници и своите монаси, и Месията, сина на Мерйем. А им бе повелено да се покланят само на единствения Бог. Няма друг Бог освен Него. Пречист е Той от онова, което приобщават с Него!",
  "Искат да угасят светлината на Аллах с устите си. Но Аллах няма да допусне това и ще завърши разпространението на Своята светлина, дори неверниците да възненавиждат това.",
  "Той е, Който проводи Своя Пратеник с вярно ръководство и с правата вяра, за да я въздигне над всички религии, дори многобожниците да възненавиждат това.",
  "О вие, които повярвахте! Наистина, мнозина от правниците и монасите изяждат имотите на хората с измама и възпират от пътя на Аллах. Извести онези, които трупат злато и сребро, и не раздават от него по пътя на Аллах, ­за мъчителни страдания.",
  "В Деня, когато техните съкровища ще бъде разтопени в Огъня на Джехеннема, и тях ще бъдат жигосани челата и хълбоците, и гърбовете им. Ще им бъде казано:“Това е, което натрупахте за себе си. Вкусете, каквото сте трупали!”",
  "Наистина, броят на месеците при Аллах е дванадесет. Така е било записано в Книгата на Аллах в деня, когато сътвори небесата и земята. Четири от тях са свещени. Това е правата вяра. Не постъпвайте през тях несправедливо спрямо себе си. Всички заедно се сражавайте с многобожниците, както и те всички се сражават с вас! И знайте, че Аллах е с праведните!",
  "Отсрочването [на един от свещените месеци] само увеличава неверието. От това неверниците изпадат в заблуда. В една година те го обявяват за позволен, а в друга година го забраняват, за да натъкмят броя [на месеците], които Аллах е определил за свещени. Те обявяват за позволено онова, което Аллах е сторил забранено, и техните злодеяния им се струват прекрасни. Аллах не напътва в правия път невярващите хора.",
  "О вие, които повярвахте! Защо, когато ви призовават да се отправите в поход по пътя на Аллах, вие тежко закретахте по земята? Нима предпочетохте земния живот вместо отвъдния? Насладата на земния живот спрямо отвъдния е твърде нищожна.",
  "Ако не се отправите в поход, то Той ще ви подложи на мъчителни страдания и ще ви замени с друг народ. Вие не ще Му навредите с нищо, защото Аллах за всяко нещо има сила.",
  "Ако вие не му окажете подкрепа [на Мухаммед], то Аллах вече му оказа подкрепа, когато неверниците го прогониха. Той бе един от двамата, които се намираха в пещерата, и когато рече той на своя другар [Абу Бакр]: “Не страдай! Аллах е с нас.” И тогава Аллах низпосла Своето успокоение над него, и го подкрепи с воини, които вие не видяхте. Аллах стори словото на неверниците да е най-презряното, а Словото на Аллах ­е най-възвишеното. Аллах е Всемогъщ, Премъдър.",
  "Отправете се в поход, леко или тежко въоръжени, и се сражавайте по пътя на Аллах чрез своето имущество и души! Това е най-доброто за вас, само ако знаехте.",
  "Ако ги очакваше близка печалба и леко пътуване, щяха да те последват. Но далечен им се видя трудният път и ще се кълнат в Аллах: “Ако можехме, щяхме незабавно да се отправим заедно с вас.” Те погубват себе си, и Аллах знае, че те са лъжци.",
  "Аллах да те извини [о, Мухаммед]! Защо им разреши [да останат по домовете си], преди да ти стане ясно, кой казва истината, и кой се явява лъжец?",
  "Онези, които вярват в Аллах и в Сетния ден, не те молят за разрешение да се сражават чрез своите имущества и души. Аллах знае праведните.",
  "От теб искат разрешение да останат по домовете си само онези, които не вярват в Аллах и в Сетния ден, и се съмняват сърцата им. И поради своето съмнение се колебаят.",
  "А ако искаха да се отправят в поход, щяха да се подготвят за това. Но Аллах не пожела да се отправят в поход, и ги задържа. Бе им казано: “Останете с оставащите!”",
  "Ако бяха се отправили в поход с вас, то щяха да ви донесат само безпорядък и щяха да се втурват, целейки да всеят смут помежду ви. Сред вас ще се намерят такива, които ще се вслушват в тях. Аллах знае угнетителите.",
  "Те и по-рано се стремяха към смут и представяха пред теб делата в изопачен вид, докато не дойде истината и не се прояви повелята на Аллах, въпреки че те ненавиждат това.",
  "Сред тях има такъв, който казва: “Позволи ми [да остана у дома] и не ме въвличай в изкушение!” Безусловно, те вече бяха въвлечени в изкушение. Наистина, Джехеннема обгръща неверниците.",
  "Ако те достигне добрина, това ги огорчава. А ако те застигне беда, казват: “Навреме взехме мерки да предпазим себе си.” И се разотиват весели.",
  "Кажи [о, Мухаммед]: “Ще ни постигне само онова, което Аллах ни е предписал. Той е нашият Покровител. На Аллах да се уповават правоверните!”",
  "Кажи: “ Нима очаквате за нас друго освен една от двете добрини? Ние също очакваме, че Аллах ще ви порази с мъчения от Него или ще ви накаже с нашите ръце. Очаквайте, и ние очакваме с вас!”",
  "Кажи: “Независимо дали правите пожертвование доброволно или по принуда-то няма да се приеме от вас, защото вие сте хора-нечестивци.”",
  "За да бъдат приети от тях пожертвованията пречи само това, че не вярват в Аллах и в Неговия Пратеник, и че извършват молитва намаз лениво и само с нежелание правят пожертвования.",
  "И да не те възхищават имотите им, нито децата им! Аллах иска да ги накаже с това в земния живот, за да се разделят с душите си като неверници.",
  "И се кълнат в Аллах, че наистина са от вас. Но те не са от вас. Напротив, те са хора страхливи.",
  "Ако намерят убежище или пещери, или укритие, то ще свърнат неудържимо натам­.",
  "Сред тях има такива, които те обвиняват заради милостинята. И ако им се даде нещо от нея ­те са доволни, а ако не им се даде, то­ негодуват!",
  "По-добре да бяха доволни от това, което са им дали Аллах и Неговият Пратеник, и кажеха: “Достатъчен ни е Аллах, ще ни дари Аллах от Своята милост, и Неговият Пратеник. Наистина, към Аллах се стремим!”",
  "Пожертвованията са предназначени за бедняците и за нуждаещите се, и за онези, които се занимават със събирането и разпределението, и за тези, чиито сърца се привързват [към Исляма], и за [откуп на] робите, и за длъжниците, и за разходите по пътя на Аллах, и за пътниците. Такова е предписанието на Аллах. Наистина, Аллах е Всезнаещ, Премъдър.",
  "Сред тях има и такива, които обиждат Пророка и казват: “Той надава ухо за всичко.” Кажи: “Той слуша само това, което е за ваше добро.” Той вярва в Аллах и доверява на правоверните. Той е милост за онези от вас, които са повярвали. А за онези, които обиждат Пратеника на Аллах, за тях са приготвени мъчителни страдания.",
  "Кълнат ви се в Аллах, за да ви угодят. Но ако те наистина вярват, то за тях би било по-добре, да угаждат на Аллах и Неговият Пратеник.",
  "Нима не знаят, че който се противи на Аллах и на Неговия Пратеник, за него е приготвен огънят на Джехеннема, там ще пребивава вечно. Това е огромен позор.",
  "Лицемерите се опасяват да не бъде низпослана против тях сура, която ще извести какво крият в сърцата си. Кажи: “Подигравайте се! Аллах ще изяви онова, от което се опасявате.”",
  "И ако ги попиташ, непременно ще рекат: “Само бъбрехме и се забавлявахме.” Кажи: “Нима на Аллах и на Неговите знамения, и на Неговия Пратеник сте се подигравали?”",
  "Не се оправдавайте! Вие станахте неверници, след като повярвахте. Дори да извиним някои от вас, ще накажем други, защото станаха грешници.",
  "Лицемерните мъже и жени са подобни едни на други. Те повеляват порицаваното и забраняват одобряваното, и стискат в ръка [оскъдно раздават пожертвования]. Забравиха Аллах, затова Той ги забрави. Наистина, лицемерите са нечестивците!",
  "Аллах обеща на лицемерните мъже и жени, и на неверниците огъня на Джехеннема, в който вечно ще пребивават. Достатъчен им е това! Аллах ги прокле, и за тях са приготвени вечни мъчения.",
  "Те са подобни на онези, които живяха преди вас. Превъзхождаха ви по сила, и имаха повече имущество и деца. Те се наслаждаваха на своя дял. И вие се наслаждавахте на своя дял, както и онези преди вас се наслаждаваха на своя дял. Вие затънахте в празнословие, както и те затънаха в празнословие. Техните деяния са пропаднали, както в земния живот, така и в отвъдния. Те са претърпелите загуба.",
  "Нима до тях не достигнаха разказите за онези, които живяха преди тях: народа на Нух и адитите, и самудяните, и народа на Ибрахим, и жителите на Медян, и на сринатите селища [на Лут]? Явиха им се пратениците с ясните знаци. Не Аллах бе несправедлив към тях, а те самите постъпваха несправедливо към себе си.",
  "А правоверните мъже и жени са помощници и другари един на друг. Те повеляват одобряваното и забраняват порицаваното, извършват молитвата намаз, дават милостинята зекят, покоряват се на Аллах и на Неговия Пратеник. Аллах ще помилва. Наистина, Аллах е Всемогъщ, Премъдър.",
  "Аллах е обещал на правоверните мъже и жени Градините, сред които реки текат и в които те ще пребивават вечно, и прекрасни жилища в Градините Адн. Благоволението на Аллах е още по-голямо. Това е великото спасение.",
  "О, Пророче! Бори се срещу неверниците и лицемерите, и бъди суров с тях! Мястото им е Джехеннема. Колко лоша е тази участ!",
  "В Аллах се кълнат, че нищо не са изрекли, но те изказаха словата на неверието и станаха неверници, след като бяха приели Исляма. Те замислиха да извършат онова, което не им се отдаде да извършат. Те мъстят само защото Аллах ­и Неговият Пратеник ­ги обогати от Своята благодат. И ако се покаят, ще е най-доброто за тях. А ако се отметнат, то Аллах ще ги подложи на мъчителни страдания в земния живот и в отвъдния. И нямат на земята нито покровител, нито избавител.",
  "Някои от тях обещаха пред Аллах: “Ако Той ни дари от Своята благодат, непременно ще даваме милостиня и ще бъдем от праведниците.”",
  "А когато Той им дари от Своята благодат, те се скъпяха за нея и се отметнаха с отвращение.",
  "Впоследствие Той ги наказа, вселявайки лицемерие в сърцата им до Деня, в който ще Го срещнат, защото нарушиха пред Аллах онова, което Му обещаха, и защото са лъгали.",
  "Нима не знаеха, че Аллах знае какво потулват и скришом шепнат, и че Аллах е Всезнаещия съкровеното?",
  "Те се присмиват на даващите по своя воля доброволни пожертвования и онези, които с труд намират средства за пожертвования. Те им се надсмиват, а Аллах се е присмял на тях. И за тях са приготвени мъчителни страдания.",
  "И да молиш [о, Мухаммед] за опрощението им, и да не молиш за него, и седемдесет пъти да молиш за опрощението им, Аллах никога не ще ги опрости. Това е, защото не повярваха в Аллах и в Неговия Пратеник. Аллах не напътва в правия път нечестивите хора.",
  "Радваха се останалите назад [не взелите участие в похода Табук], че са останали противно на Пратеника на Аллах. Беше­ им ненавистно да се сражават чрез своите имущества и души по пътя на Аллах, и казваха: “Не тръгвайте [на поход] в жегата!” Кажи: “Огънят на Джехеннема е по-горещ!” Само, ако разбираха.",
  "Нека да се смеят малко и много да плачат като възмездие за онова, което придобиха!",
  "И ако Аллах те върне при част от тях и ти поискат разрешение да се отправят в поход, кажи: “Никога не ще се отправите в поход с мен и никога не ще се сражавате заедно с мен срещу врага. Предпочетохте да седите първия път. Затова оставайте си заедно с тези, които остават!”",
  "И никога не извършвай молитва за техен покойник, и не стой на гроба му! Те не повярваха в Аллах и в Неговия Пратеник и умряха нечестивци.",
  "И да не те възхищават имотите им, нито децата им! Аллах иска да ги накаже с това в земния живот, за да се разделят с душите си като неверници.",
  "И когато бе низпослана сура със заповед да повярват в Аллах и да се сражават заедно с Неговия Пратеник, хората с богатство сред тях поискаха от теб разрешение да останат и казаха: “Остави ни да бъдем с онези, които си седят [у дома]!”",
  "Предпочетоха да са заедно с оставащите и бяха запечатани сърцата им, и те не схващат истината.",
  "Ала Пратеника и онези, които повярваха заедно с него, се сражаваха чрез своите имущества и души. За тях са приготвени благата. Именно, те са сполучилите.",
  "Аллах е приготвил за тях, Градините сред които реки текат. Те ще пребивават там вечно. Това е великия триумф.",
  "Бедуините, които се отклоняваха под благовиден предлог, дойдоха, за да им позволи да останат, а останаха да седят онези, които лъжеха Аллах и Неговия Пратеник. Онези от тях, които не повярваха, ще ги сполети мъчително страдание.",
  "Няма грях за слабите, както и за болните и за онези, които не намират средства за пожертвования, ако са искрени към Аллах и Неговия Пратеник. Няма основание да се укоряват благодетелните. Наистина, Аллах е Опрощаващ, Милосърден.",
  "Също така няма грях и за онези, на които ти рече, когато дойдоха при теб, за да ги откараш: “Не намирам с какво да ви откарам.” И се обърнаха, а очите им пълни със сълзи от скръб, че не са намерили средства за пожертвование.",
  "Вината е само за онези, които искат разрешение от теб да останат, а са богати. Предпочетоха да са заедно с оставащите. Аллах запечата сърцата им, и са лишени от знание.",
  "Когато се върнете [след битката] при тях, ще започнат да се оправдават. Кажи: “Не се оправдавайте, никога не ще ви повярваме! Аллах ни съобщи вести за вас. Аллах и Неговият Пратеник виждат вашите дела­. После ще бъдете върнати при Знаещия и съкровеното и явното, и Той ще ви съобщи какво сте извършили.”",
  "Когато се върнете при тях, ще ви се кълнат в Аллах, за да се отдръпнете от тях. Отдръпнете се от тях! Те са скверност. Тяхното място е Джехеннема. Такова възмездието за онова, което са придобили.",
  "Кълнат ви се, за да бъдете доволни от тях. Но дори вие да сте доволни от тях, Аллах няма да е доволен от нечестивия народ.",
  "Бедуините са най-силни по неверие и лицемерие, и най-склонни да не проумеят границите на онова, което Аллах низпосла на Своя Пратеник. Аллах е Всезнаещ, Премъдър.",
  "Някои бедуини приемат онова, което дават за загуба, и очакват да ви сполетят превратностите на съдбата. Тях самите ще ги постигне злата превратност! Аллах е Всечуващ, Всезнаещ.",
  "А някои бедуини вярват в Аллах и в Сетния ден, и смятат онова, което дават за приближаване към Аллах и ще им помогне да заслужат молитвата на Пратеника. То наистина е средство за приближаване. Аллах ще ги въведе в Своята милост. Несъмнено Аллах е Опрощаващ, Милосърден.",
  "Аллах е доволен от най-предните, първите от мухаджирите и ансарите, които изпревариха останалите, които ги следват с добрина. Те също са доволни от Аллах. Той е приготвил за тях, Градини сред които реки текат. Там ще пребивават вечно и завинаги. Това е великото блаженство!",
  "И сред онези от бедуините, които са около вас, има лицемери. И сред жителите на Медина има упорстващи в лицемерието, които ти не знаеш, а Ние ги знаем. Ще ги накажем два пъти. После ще бъдат върнати към огромно наказание.",
  "Има и други, които си признават греховете. Смесиха праведните постъпки със злите. Възможно е Аллах да им приеме покаянието. Наистина, Аллах е Опрощаващ, Милосърден.",
  "Вземи от техните имоти милостиня, за да се пречистят с нея и да им се въздаде! И се моли за тях! Твоята молитва е успокоение за тях. Аллах е Всечуващ, Всезнаещ.",
  "Не знаеха ли, че Аллах приема покаянието от Своите раби и приема пожертвованията, и че Аллах е Приемащия покаянието, Милосърдния?",
  "И кажи: “Работете! Аллах и Неговият Пратеник, и вярващите виждат вашите дела. И ще бъдете върнати при Знаещия съкровеното и явното, и Той ще ви извести какво сте вършили.”",
  "Има и такива, които изчакват повелята на Аллах. Той или ще ги накаже, или ще приеме покаянието им. Аллах е Всезнаещ, Премъдър.",
  "А онези[от лицемерите], които построиха храм с цел нанасяне на вреда, поддържане на неверие, всяване на разкол в редиците на мюсюлманите и с цел да помогнат за засадите на онези, които преди воюваха срещу Аллах и Неговия Пратеник, непременно ще се кълнат: “Искахме само доброто.” Аллах свидетелства, че те са лъжци.",
  "Не извършвай намаз в нея никога! Джамията [Кубаа], която от първия ден е била основана върху богобоязливостта, е по-достойна да стоиш в нея за намаз. Там има хора, които обичат да се пречистват. Наистина, Аллах обича пречистващите се.",
  "Дали онзи, който основава постройката си върху боязън и благоволение пред Аллах, е по-добър, или онзи, който основава постройката си върху самия край на ронлива стръмнина и рухва с нея в огъня на Джехеннема? Наистина, Аллах не напътва несправедливите хора.",
  "Постройката, която са изградили, винаги ще поражда съмнение в сърцата им, докато те не се пръснат. Аллах е Всезнаещ, Премъдър.",
  "Наистина, Аллах изкупи от правоверните душите и имуществото им в замяна на Дженнета. Те се сражават по пътя на Аллах, убиват и биват убивани. ­Такова е Неговото истинно обещание, дадено в Теврат, Инджил и Корана. А кой изпълнява обещанията си по-добре от Аллах? Ликувайте за добрата сделка, която сключихте с Него! Това е великото блаженство.",
  "И благовествай правоверните, които се разкайват и покланят на Аллах, възхваляват Го, говеят (или странстват), покланят се, падат ничком на земята в суджуд, повеляват одобряваното и забраняват порицаваното, и спазват границите на Аллах!",
  "Не подобава на Пророка и на правоверните да молят прошка за многобожниците, дори да са роднини, след като им стана ясно, че те са обитателите на Джехеннема.",
  "Молитвата на Ибрахим за опрощение на баща му бе само изпълнение на обещание, което той му бе дал. А когато му се изясни, че е враг на Аллах, той се отрече от него. Наистина, Ибрахим бе смирен, търпелив.",
  "Аллах никога не въвежда в заблуда, хората на които Той е показал правия път, докато Той не им изясни от какво трябва да се боят. Наистина, Аллах знае всяко нещо.",
  "Наистина, на Аллах принадлежи властта над небесата и земята. Той дарява живота и Той умъртвява. Нямате освен Аллах нито покровител, нито помощник.",
  "Аллах прие покаянието на Пророка, мухаджирите и ансарите, които го последваха в трудния час, след като едва не се отклониха сърцата на група от тях. Той прие покаянието им. Наистина към тях Той е Състрадателен, Милосърден.",
  "Аллах прости на тримата, които не излязоха [за битката], докато земята не отесня за тях, независимо от нейните простори. И душите им отесняха, и се убедиха, че не могат никъде да се скрият от Аллах, освен при Него. После Той им прости, за да се покаят. Наистина, Аллах, е Приемащия покаянието, Милосърдния.",
  "О вие, които повярвахте! Бойте се от Аллах и бъдете с правдивите!",
  "Не бива жителите на Медина и бедуините от околностите да остават зад Пратеника на Аллах и да отдават предпочитание на собствения си живот пред неговия. Това е така, защото жажда, умора и глад постигащи ги по пътя на Аллах, и всяка стъпка, предизвикваща гнева на неверниците, и всяко поражение нанесено на врага, непременно ще им се запишат като праведни дела. Наистина, Аллах не погубва наградата на благодетелните.",
  "И малко да дадат, и много да дадат, и долина да прекосят, ще им се запише, за да им въздаде Аллах най-доброто за онова, което са вършили.",
  "И не бива правоверните да тръгват на боен поход всички вкупом. Защо да не изпратят от всяка група по един отряд, за да се заеме с изучаване на религията и да увещава хората, когато се върнат при тях? Може би те ще се предпазят.",
  "О вие, които повярвахте! Сражавайте се с неверниците, които се намират близо до вас! И нека се убедят във вашата суровост. И знайте, че Аллах е с богобоязливите!",
  "И когато се низпослава сура, някои от тях казват: “На кого вярата от това стана по-силна?” Що се отнася до тези, които вярват, то вярата им от това се усилва, и те се радват.",
  "Що се отнася до тези, чиито сърца са поразени от недъг, то това добавя нечестивост към нечестивостта им, и затова те умират като неверници.",
  "Нима не виждат, че всяка година един или два пъти са подложени на изпитание? После нито се разкайват, нито се поучават от назиданието.",
  "И когато се низпослава сура срещу лицемерите, те се споглеждат един друг: “Вижда ли ви някой?” После се отклоняват. Аллах отклонява сърцата им, защото са хора, които не разбират.",
  "При вас вече се яви Пратеник от вашата среда. Тежко е за него, че вие страдате. Той е загрижен за вас. Той е състрадателен и милосърден към правоверните.",
  "А отметнат ли се, кажи: “Достатъчен ми е Аллах! Няма достоен за поклонение, освен Него! Аз на Него възлагам своето упование, защото Той е Повелителя на великия Трон.”",
  "Алиф. Лям. Ра. Това са айетите на мъдрата Книга.",
  "Нима е странно за хората, че Ние дадохме откровение на мъж от тяхната среда да увещава човечеството и да благовества повярвалите с вест за това, че ще получат от своя Повелител въздеяние за своите благодеяния? Неверниците казаха: “Този е явен магьосник.”",
  "Наистина вашият Господ е Аллах, Който сътвори небесата и земята за шест дни, а след това се въздигна [безподобен] Той на Трона. Той управлява делата. Никой не се застъпва без Неговото позволение. Това е Аллах, вашият Господ! На Него се покланяйте! Нима не ще си спомните назиданието?",
  "При Него ще се завърнете всички, съгласно­ истинното обещание на Аллах. Той създава творението първия път, а после го пресъздава, за да награди справедливо онези, които повярват и вършат праведни дела. А за онези, които не вярват е приготвена напитка от вряща вода и мъчителни страдания, заради тяхното неверие.",
  "Той е Този, Който дари на слънцето блясък и на луната сияние. Той установи за нея фази, за да знаете броя на годините и изчислението. Всичко това Аллах сътвори, заради истината. Той разяснява знаменията на хора знаещи.",
  "Наистина в смяната на нощта и деня, и това, което Аллах сътвори на небесата и на земята има знамения за хора богобоязливи.",
  "Наистина тези, които не допускат, че ще Ни срещнат и се задоволяват със земния живот, и намират успокоение в него, и които към Нашите знамения са нехайни,",
  "мястото им е Огънят заради онова, което са придобили.",
  "Наистина, които вярват и вършат праведни дела, техният Повелител ще ги напъти в правия път заради вярата им. В Градините на блаженството под тях ще текат реки.",
  "Зовът им там ще бъде: “Пречист си Ти, о, Аллах!”, а поздравът им там ще бъде: “Мир!”А молитвите им ще завършват: “Слава на Аллах, Повелителя на световете!”",
  "И ако Аллах бе ускорил настъпването на злото за хората, което те призовават в своите проклятия, подобно на това, как Той ускорява за тях настъплението на добро, за което те молят в молитвите си, то срокът им вече щеше да е приключен. Но Ние оставяме онези, които не допускат, че ще ни срещнат с Нас, сляпо да се лутат в своето беззаконие.",
  "И ако беда засегне човек, той Ни зове, лежейки на хълбок или седнал, или прав. А щом снемем от него напастта му, отминава, сякаш не Ни е зовял заради нещастието, което го е засегнало. Така бе разкрасено за престъпващите онова, което вършат.",
  "Ние погубихме поколенията преди вас, защото постъпваха несправедливо, и не вярваха в Нашите пратеници, които им донасяха ясните знамения. Така наказваме грешните хора.",
  "После ви сторихме техни приемници на земята, за да видим как ще постъпвате.",
  "И когато бъдат четени Нашите ясни айети на онези, които не се надяват, че ще Ни срещнат, казват: “Донеси друг Коран, а не този, или го промени!” Кажи: “Нямам право да го променям по собствено желание. Аз следвам само онова, което ми е разкрито и се страхувам, че ако се възпротивя на моя Повелител, то ще ме сполетят мъченията във Великия ден.”",
  "Кажи: “Ако Аллах пожелаеше, не бих ви го чел и Той не би ви дал знание за него. Преди прекарах между вас цял един живот. Нима не проумявате?”",
  "И кой е по-голям угнетител от онзи, който измисля лъжа за Аллах или взима за лъжа Неговите знамения? Наистина, грешниците никога не ще сполучат.",
  "Те не се покланят на Аллах, а на онова, което нито им вреди, нито им помага, и казват: “Тези са нашите застъпници пред Аллах.” Кажи: “Нима ще известите Аллах за нещо, както на небесата, така и на земята, което Той да не знае?” Пречист е Той, превисоко е над онова, с което Го съдружавате!",
  "Хората бяха само една общност, но се разделиха. И ако го нямаше преди Словото на твоя Повелител, щеше отдавна да е отсъдено между тях онова, по което са в разногласие.",
  "И казват неверниците: “Защо не му бе низпослано знамение от неговия Повелител?” Кажи [о, Мухаммед]: “Съкровеното принадлежи единствено на Аллах. Чакайте! И аз чакам с вас.”",
  "И щом дадем на хората да вкусят милост, след като ги е сполетяло бедствие, те тутакси започват да ­лукавстват спрямо Нашите знамения! Кажи: “Аллах е най-бърз в хитростите. Наистина, Нашите пратеници [меляикета] записват вашите коварни хитрини.”",
  "Той е Този, Който ви предостави възможност да пътешествате по суша и море. Вие пътувате на кораби, плаващи с хората при попътен вятър, на който му се радват. Но изведнъж задухва ураганен вятър и вълни ги връхлитат от всички страни. Те мислят, че са обградени отвсякъде, и започват да зоват Аллах, предани Нему в религията: “Избавиш ли ни от това, непременно ще сме от признателните!”",
  "Когато Той ги спаси, ето безчинстват по земята без всяко право на това! О, хора! Вашите безчинства ще се обърнат срещу вас самите. Това са преходните наслаждения на земния живот. После ще се завърнете при Нас, и Ние ще ви известим за това, което сте вършили.",
  "Земният живот прилича на вода, която Ние сме излели от небето и с нея по земята изникват растенията за препитание на хората и на добитъка. Когато земята получи своята украса и се окичи, и нейните обитателите помислят, че имат власт над нея, Нашата повеля я постига нощем или денем. Ние я превръщаме в стърнище, сякаш довчера не е била цветуща. Така Ние разясняваме знаменията на хора мислещи.",
  "Аллах призовава към Дома на мира и благополучието и насочва, когото пожелае по правия път.",
  "За благодетелните е приготвено Най-прекрасното [Дженнета], и добавка [възможност да се погледне Лика на Аллах]. Няма да има върху лицата им нито прах, нито унижение. Те са обитателите на Дженнета, и там ще пребивават вечно.",
  "А възмездието за тези, които са придобили зло, ще е равностойно зло. Ще ги постигне унижение, и никой не ще ги защити от Аллах. Сякаш лицата им са покрити с късове от нощния мрак. Те са обитателите на Огъня, там ще пребивават вечно.",
  "В Деня, когато Ние ще ги съберем всички, после ще кажем на многобожниците: “Останете по местата си, вие и вашите съдружници!” После Ние ще ги разделим, а съдружниците им ще кажат: “Вие изобщо не се покланяхте на нас!",
  "Достатъчен е Аллах за Свидетел между нас и вас. Бяхме в неведение за вашето поклонение.”",
  "Там всеки човек ще изпита това, което е извършил преди. И ще бъдат върнати при Аллах, истинския им Покровител, и ще изчезне от тях онова, което са измисляли.",
  "Кажи: “Кой ви дава препитание от небето и от земята? Кой е властен над слуха и зрението? И кой превръща мъртвото в живо, и живото превръща в мъртво? И кой управлява делата?” Ще рекат: “Аллах!” Кажи: “А нима не се боите?”",
  "Това е Аллах, вашият Истински Повелител. И какво друго има извън истината освен заблудата? Как може толкова да сте отвратени от истината!",
  "Така се потвърди Словото на твоя Повелител за това, че нечестивците няма да повярват.",
  "Кажи: “Има ли сред вашите съдружници някой, който създава творение, и после да го възпроизведе?” Кажи: “Аллах създава творението, после го възпроизвежда. Как може така да разсъждавате!”",
  "Кажи: “Има ли сред съдружниците ви такъв, който да показва пътя към истината?” Кажи: “Аллах указва пътя към истината. И кой е по-достоен да бъде следван, този, който сам показва пътя към истината, или който не може да намери верния път, докато не му го покажат? Какво ви е? Как отсъждате?”",
  "Повечето от тях следват своите предположения, но предположенията с нищо не могат да заместят истината. Наистина, Аллах знае онова, което вършат.",
  "Този Коран не може да е откровение от друг освен от Аллах. Той се явява потвърждение на онова преди него, и разяснение на Книгата от Повелителя на световете, в което няма съмнение!",
  "Или казват [за Мухаммед]: “Той го е измислил.” Кажи: “Съчинете дори само една сура подобна на неговите и призовете, когото можете освен Аллах, ако говорите истината!”",
  "Обявяват за лъжа знанието, което не са способни да постигнат и чието тълкуване още не е свършило. Така го отхвърляха и онези преди тях. Виж какъв ще е краят на угнетителите!",
  "Някои от тях вярват в него и някои от тях не вярват в него. А твоят Повелител най-добре знае сеещите развала.",
  "И ако те взимат за лъжец, кажи: “Моето дело е за мен, а вашето дело е за вас. Не сте отговорни за това, което върша, и аз не съм отговорен за това, което вие вършите.”",
  "Сред тях има и такива, които се вслушват в теб. Ала нима ти ще накараш глухите да чуят, ако не проумяват?",
  "Сред тях има и такива, които гледат към теб. Ала нима ще напътиш слепците, ако не съзират?",
  "Наистина, Аллах с нищо не проявява несправедливост към хората, но хората сами постъпват несправедливо спрямо себе си.",
  "В Деня, когато Аллах ще ги събере, сякаш са пребивавали на земята или в гробовете само един дневен час, и те ще се познаят един друг. Наистина, загуба търпят онези, които взимат за лъжа срещата с Аллах и не следват правия път.",
  "И да ти покажем част от онова [наказание], което им обещахме, или да те приберем, към Нас е тяхното завръщане. Освен това, Аллах е Свидетел на онова, което вършат.",
  "За всяка общност имаше пратеник. И когато идваше техният пратеник, помежду им се отсъждаше със справедливост, без да се постъпва несправедливо с тях.",
  "И казват: “Кога [ще се сбъдне] това обещание, ако говорите истината?”",
  "Кажи: “Не съм способен да си причиня вреда, нито да си помогна, ако Аллах не пожелае това. За всяка общност има срок. И щом срокът им дойде, и с миг дори не ще го забавят, и не ще го изпреварят.”",
  "Кажи: “Какво мислите, ако Неговото наказание ви постигне нощем или денем, какво ще ускорят от него престъпниците?”",
  "Нима ще повярвате в него само когато ви постигне? [Тогава ще ви се каже:] “Сега ли? А искахте да го ускорите.”",
  "После ще се каже на тези, които са постъпвали несправедливо: “Вкусете вечното наказание! Нима ще ви се въздаде за друго освен за онова, което сте придобили?”",
  "Питат те: “Нима това е истина? Кажи: “Да, кълна се в своя Повелител! Истина е това и не можете да го избегнете.”",
  "И ако несправедливия човек, притежаваше всички богатства на земята, щеше да се откупва с тях. И ще скрият разкаянието, щом видят мъчението. И ще се отсъди между тях със справедливост, и не ще се постъпи несправедливо спрямо тях.",
  "Несъмнено, на Аллах принадлежи това, което е на небесата и на земята. Несъмнено, обещанието на Аллах е истина. Ала повечето от тях не знаят това.",
  "Той съживява и Той умъртвява, и при Него ще бъдете върнати.",
  "О, хора! При вас дойде поучение от вашия Повелител и изцеление на онова, което е в гърдите, и напътствие, и милосърдие за правоверните.",
  "Кажи: “Това е благост и милосърдие на Аллах.” И нека ликуват с това! То е по-добро от онова, което трупат.",
  "Кажи: “Виждате ли какво препитание ви низпосла Аллах, а част от него обявихте за забранено и част за позволено?” Кажи: “Аллах ли ви позволи това, или за Аллах измисляте лъжа?”",
  "И какво предполагат за Деня Къямет онези, които измислят лъжа за Аллах? Наистина, Аллах е милостив към хората, ала повечето от тях са неблагодарни.",
  "С каквото и да се заемеш, и каквото и да четеш от Корана, и каквато и работа да вършите, Ние ви наблюдаваме от самото начало. И нищо не убягва от твоя Повелител, дори и с тежест на прашинка, както на земята, така и на небето, нито по-малко от това, нито по-голямо, без да е в ясна книга.",
  "Наистина, за приближените на Аллах не ще има страх и не ще скърбят.",
  "Които повярваха и бяха богобоязливи.",
  "За тях е предназначена радостната вест в земния живот и в отвъдния. Неизменни са Словата на Аллах. Това е великото спасение.",
  "И да не те натъжават думите им! Могъществото принадлежи всецяло на Аллах. Той е Всечуващия, Всезнаещия.",
  "Наистина, на Аллах принадлежат всички, които са на небесата и всички, които са на земята. И какво следват онези, които зоват съдружници вместо Аллах? Следват единствено догадката и само предполагат.",
  "Той е, Който стори за вас нощта, за да почивате в нея, и деня светъл. Наистина, в това има знамения за хора чуващи.",
  "Казаха: “Аллах се сдоби със син.” Пречист е Той! Той е Пребогатия, и Нему принадлежи всичко на небесата и всичко на земята. Нямате никакво доказателство за това. Нима говорите за Аллах, каквото не знаете?",
  "Кажи: “Наистина, които измислят лъжа за Аллах, те не ще сполучат.”",
  "Някаква наслада имат в земния живот, после към Нас е завръщането им, после ще ги накараме да вкусят суровото мъчение заради тяхното неверие.",
  "Прочети им разказа за Нух! Когато каза на своя народ: “О, народе мой! Ако ви тежат моят престой и моето напомняне за знаменията на Аллах, то на Аллах аз се уповавам. Съберете се с вашите идоли и действайте открито, после отсъдете за мен и не ми давайте отсрочка!",
  "Но ако се отвърнете, аз не съм търсил награда от вас. Моята награда е единствено от Аллах. И ми бе повелено да съм един от мюсюлманите.”",
  "И го взеха за лъжец, и Ние спасихме него и онези, които бяха с него в кораба. И ги сторихме наследници и издавихме онези, които взеха за лъжа Нашите знамения. И виж какъв е краят на предупредените!",
  "После изпратихме подир него пратеници при техните народи. Те им донесоха ясни знамения, но не искаха да повярват в онова, което преди взимаха за лъжа. Така Ние запечатваме сърцата на престъпващите.",
  "После изпратихме подир тях Муса и Харун с Нашите знамения при Фирауна и знатните му хора, но се възгордяха. Те бяха грешен народ.",
  "И когато дойде при тях истината от Нас, казаха: “Това е явна магия.”",
  "Муса каза: “Нима, когато истината дойде при вас, казвате: “Магия ли е това?” Наистина, магьосниците не ще сполучат.",
  "Те казаха: “Нима дойде при нас, за да ни отклониш от пътя, по който вървяха нашите предци, и да е за двама ви [о, Муса и Харун] величието по земята? Не ви вярваме.”",
  "И каза Фираунът: “Доведете ми всички знаещи магьосници!”",
  "И когато магьосниците дойдоха, Муса им каза: “Мятайте, каквото ще мятате!”",
  "И когато метнаха, Муса каза: “Магията е това, което вие донесохте. Аллах ще я провали. Аллах никога не поправя делата на сеещите развала.",
  "И утвърждава Аллах истината със Своите Слова, дори престъпниците да възненавиждат това.”",
  "Но поради страх от мъчението на Фирауна и знатните му хора, на Муса повярваха само малцина от неговия народ. Фираунът бе надменен на земята и бе от престъпващите.",
  "И каза Муса: “О, народе мой! Щом вярвате в Аллах и станахте мюсюлмани, то на Него се уповавайте!”",
  "И казаха: “На Аллах се уповаваме. Повелителю наш! Не сторвай от нас изкушение за несправедливите хора!",
  "И спаси ни със Своето милосърдие от невярващите хора!”",
  "И повелихме на Муса и брат му: “Вземете домове за своя народ в Египет и сторете домовете си места за поклонение, и извършвайте молитвата намаз! И благовествай правоверните!”",
  "И каза Муса: “Повелителю наш! Ти даде на Фирауна и на знатните му хора в земния живот украшения и богатства. Повелителю наш! Те отклоняват другите от Твоя път. Повелителю наш! Заличи богатството им и ожесточи сърцата им, за да не повярват, докато не видят мъчителните страдания!”",
  "Той каза: “Вашата молитва е приета! Стойте на правия път и не следвайте пътя на онези, които не знаят!”",
  "И преведохме синовете на Исраил през морето, а Фираунът и войските му ги преследваха, безчинствайки и постъпвайки враждебно. А когато Фираунът започна да потъва, каза: “Вече повярвах, че няма друг Бог освен Онзи, в Когото повярваха синовете на Исраил, и станах един от мюсюлманите!”",
  "[Всевишният Аллах казал:] “Сега ли? А се възпротиви ти преди и бе от сеещите развала.",
  "Днес Ние спасяваме твоето тяло, за да бъдеш знамение за онези след теб. Ала мнозина от хората пренебрегват Нашите знамения.",
  "И настанихме синовете на Исраил в славна страна, и ги дарихме с препитание от благините. Между тях нямаше разногласие, докато при тях не дойде знанието. Наистина, в Деня Къямет твоят Повелител ще отсъди помежду им за онова, по което бяха в разногласие.",
  "И ако се съмняваш в онова, което ти низпослахме [о, Мухаммед], питай четящите Книгата преди теб! При теб вече дойде истината от твоя Повелител. И не бъди от съмняващите се!",
  "И не бъди от онези, които взимат за лъжа знаменията на Аллах, за да не бъдеш от губещите!",
  "Онези, спрямо които се потвърди Словото на твоя Повелител, не ще повярват,",
  "дори при тях да дойде всякакво знамение, докато не видят мъчителното наказание.",
  "Нима имаше друго селище, чиито жители да повярват [след като видяха наказанието] и да им е донесла полза вярата, освен народа на Юнус? Щом повярваха, снехме от тях позорното мъчение в земния живот и им дадохме да се наслаждават на земните блага до определено време.",
  "И ако твоят Повелител пожелаеше, на земята щяха да повярват всички до един. Нима ти ще принудиш хората да повярват?",
  "Нито един човек не ще повярва без позволението на Аллах. Той стоварва яростта върху онези, които не разсъждават.",
  "Кажи: “Погледнете какво има на небесата и на земята!” Но знаменията и увещанията не носят полза на онези, които не вярват!",
  "Нима очакват дни, различни от тези, които настъпиха за предшествениците им? Кажи: “Чакайте! И аз чакам с вас.”",
  "После спасяваме Нашите пратеници и онези, които са повярвали. Така Наш дълг е да спасяваме правоверните.",
  "Кажи [о, Мухаммед]: “О, хора! Ако се съмнявате в моята религия, то [знайте, че] аз не се покланям на онези, на които вие се покланяте вместо на Аллах. Аз ще се покланям на Аллах, Който ви прибира душите. И ми бе повелено да съм от правоверните.”",
  "Искрено обърни лице към религията правоверен, и никога не бъди от многобожниците!",
  "И не зови вместо Аллах онова, което нито ти помага, нито ти вреди! А сториш ли го, тогава наистина си от угнетителите!",
  "И ако Аллах те засегне с вреда, не ще я отмени друг освен Него. И ако ти иска добро, никой не ще отклони Неговата милост. Настига Той с нея, когото пожелае от Своите раби. Той е Опрощаващия, Милосърдния.",
  "Кажи: “О, хора! При вас вече дойде истината от вашия Повелител. И който следва правия път, той постъпва за свое благо, а който изпадне в заблуда, той постъпва в своя вреда. И не съм ваш пазител и покровител.”",
  "И следвай, каквото ти се разкрива от откровението, и бъди търпелив, додето Аллах отсъди! Той е Най-добрият съдник.",
  "Алиф. Лям. Ра. Това е Книга айетите, на която бяха ясно изложени, после разяснени от Премъдър, Сведущ.",
  "Не се покланяйте никому, освен на Аллах. Наистина, аз съм за вас предупредител и благовестител от Него.",
  "Молете за опрощение своя Повелител и се покайте пред Него, за да ви зарадва Той с прекрасни блага за определен срок и ще дари със Своята милост всеки достоен за нея. А ако се отвърнете страх ме е за вас от мъчение във Великия ден.",
  "При Аллах е вашето завръщане. Той за всяко нещо има сила.",
  "Наистина, неверниците свиват своите сърца, за да се потулят от Него. Наистина, дори когато се покриват с дрехите си, Той знае какво спотайват и какво показват. Той знае всичко, което е в сърцата.",
  "И няма по земята твар, препитанието на която да не е от Аллах. Той знае нейното обиталище и хранилище [утробата на майката или гроба]. Всичко е в ясна Книга.",
  "Той е, Който сътвори небесата и земята в шест дни, и Неговият Престол бе върху водата, за да ви изпита кой от вас е по-добър в делата. И ако кажеш: “Ще бъдете съживени след смъртта”, онези, които не вярват, непременно ще рекат: “Това е само явна магия!”",
  "А ако Ние отложим за тях наказанието за определен срок, непременно ще рекат: “Какво го задържа?” Наистина, в Деня, когато то дойде при тях, нищо няма да го отклони ще ги обгърне [или порази] онова, на което са се присмивали.",
  "И ако дадем на човека да вкуси милост от Нас, а после му я отнемем, той е отчаян, непризнателен.",
  "И ако му дадем да вкуси благодат след беда, която го е засегнала, казва: “Отидоха си злините от мен” и е радостен, самохвалец.",
  "И само за онези, които са търпеливи и вършат праведни дела, са приготвени опрощение и велика награда.",
  "Може и да си склонен към изоставяне на част от онова, което ти е разкрито и да се свива сърцето ти, че ще рекат: “Защо не му бе спуснато съкровище или не дойде заедно с него меляике?” Та ти си само предупредител, а Аллах е Попечител и Хранител на всяко нещо.",
  "Или казват: “Той е измислил Корана.” Кажи: “Донесете десет сури подобни на неговите ­ измислени ­ и позовете когото можете, освен Аллах, ако говорите истината!",
  "И ако не ви откликнат, знайте, че той бе низпослан само със знанието на Аллах и че няма друг бог освен Него! Няма ли да станете мюсюлмани?”",
  "Които желаят земния живот и неговата украса, Ние напълно ще им въздадем за деянията в този свят, и не ще бъдат ощетени.",
  "Това са тези, които в отвъдния живот ще имат само Огъня и ще се провали, каквото са сторили [на земята], и ще е безполезно, каквото са вършили.",
  "Нима е такъв онзи, който има ясно доказателство от своя Повелител и му го чете свидетел от Него [Джебраил]? Предхождаше го Книгата на Муса ­ водител и милост. Те повярваха в него [Корана]. А за сектите, които не повярваха в него, им е обещан Огънят. Не се съмнявай в него [о, Мухаммед]! Той е истината от твоя Повелител, ала повечето хора не вярват.",
  "И кой е по-голям угнетител от онзи, който измисля лъжа за Аллах? Тези ще бъдат доведени при техния Повелител и свидетелите ще рекат: “Тези са, които лъжеха за своя Повелител.” Нека проклятието на Аллах да бъде над угнетителите,",
  "които възпират от пътя на Аллах, стремят се да изкривят пътя и отвъдния живот отричат.",
  "Те са безсилни на земята и нямат покровители, освен Аллах. На тях ще им се удвои мъчението. Те не са могли да чуят и не са видели.",
  "Тези са, които себе си погубиха и се скри от тях онова, което измисляха.",
  "Без съмнение, в отвъдния живот те са най-губещите.",
  "Но които вярват и вършат праведни дела, и се смиряват пред своя Повелител, тези са обитателите на Дженнета и там ще пребивават вечно.",
  "Двете групи приличат на слепия и глухия, и на зрящия и чуващия. Нима те са еднакви при сравнение? И не ще ли се поучите?",
  "И изпратихме Нух при неговия народ: “Аз съм за вас явен предупредител.",
  "Не се покланяйте на друг, освен на Аллах. Страхувам се за вас от мъчение в болезнения Ден.”",
  "Знатните хора от народа му, които не повярваха, казаха: “Виждаме, че си само човек като нас и виждаме, че сред нас те следват само най-презрените, с прибързано мнение. И не виждаме да ни превъзхождате. Дори ви мислим за лъжци.”",
  "Той рече: “О, народе мой! Ако имам ясен знак от моя Повелител и ми е дал от Себе Си милост, скрита за вас, смятате ли, че ще ви я натрапим, щом й се противите?",
  "О, народе мой! Аз не искам от вас богатство за това. Моята награда е единствено от Аллах. И не ще прогоня онези, които са повярвали. Наистина, те ще срещнат своя Повелител. Ала виждам, че сте хора невежи.",
  "О, народе мой! Кой ще ме защити от [наказанието на] Аллах, ако ги прогоня? И не ще ли се поучите?",
  "И не ви казвам, че при мен са съкровищниците на Аллах. Аз не зная съкровеното. Аз не казвам, че съм меляике. И не казвам на онези, които са презрени във вашите очи, че Аллах не ще им даде благо. Аллах най-добре знае какво имат в душите си. Иначе бих бил един от угнетителите.",
  "Казаха: “О, Нух! Ти спореше с нас и все повече ни оспорваш. Тогава донеси ни онова, с което ни заплашваш, ако говориш истината!”",
  "Каза: “Само Аллах може да ви го донесе, ако пожелае, и вие сте безсилни да предотвратите това.",
  "И не ще ви помогне моят съвет, ако искам да ви посъветвам, ако Аллах иска да ви заблуди. Той е вашият Повелител и при Него ще бъдете върнати.”",
  "Или казват: “Той го е измислил.” Кажи: “Ако аз съм го измислил, над мен е моят грях, и съм невинен за онова, в което вие престъпвате.”",
  "И бе разкрито на Нух: “Ще вярва измежду твоя народ само онзи, който вече е повярвал. Не се опечалявай заради онова, което са извършили!”",
  "И построй кораб пред Нашите Очи и с Нашето откровение, и не Ме моли за онези, които са били несправедливи! Наистина, те ще бъдат издавени.”",
  "И правеше той кораба, и всеки път, щом край него минаваха знатни от неговия народ, го подиграваха, а той рече: “Щом се подигравате с нас, и ние ще ви се подиграваме, както и вие се подигравате.",
  "И ще узнаете, кого ще порази унизителното наказание, и кого ще сполети вечното мъчение.”",
  "Когато дойде Нашата повеля и кипна пещта, рекохме: “Натовари в него от всичко по чифт, и своето семейство, освен онези, за които вече бе казано Слово отпреди, и всеки, който е повярвал!” А вярваха заедно с него само малцина.",
  "И каза: “Качете се в него! В името на Аллах той ще плава и ще се закотви. Моят Повелител е Опрощаващ, Милосърден.”",
  "И заплава с тях по вълни като планини, и призова Нух своя син, който стоеше сам настрана: “Сине мой! Качи се с нас и не бъди с неверниците!”",
  "Каза [синът]: “Ще се приютя в планина, която ще ме защити от водата.” Каза: “Днес никой няма да се спаси от повелята на Аллах, освен за онзи, когото Той помилва.” И ги разделиха вълните, и бе от удавените.",
  "И бе казано: “О, земя, погълни своята вода!” и “О, небе, престани!” И спадна водата. И се изпълни повелята. И [корабът] заседна върху [планината] ал-Джуди. И бе казано: “Гибел за несправедливите хора!”",
  "И позова Нух своя Повелител, и каза: “Повелителю! Синът ми е частица от моето семейство. Твоето обещание винаги е истина. Ти си Най-мъдрият Съдник.”",
  "[Аллах] каза: “О, Нух! Той [вече] не е частица от твоето семейство. Неговата постъпка не е праведна. И не Ме питай за това, за което нямаш знание! Наистина, Аз те поучавам да не бъдеш от невежите.”",
  "[Нух] каза: “Повелителю! Моля Те, опази ме да не Те питам за нещо, за което нямам знание! И ако не ме опростиш, и не ме помилваш, ще съм от губещите.”",
  "Казано бе: “О, Нух! Слез [от кораба] с мир от Нас и с благослов над теб, и над общности от онези, които са с теб! А на други общности ще дадем да се понаслаждават, после ще ги сполетят мъчителни страдания от Нас.",
  "Всичко това са от вестите на съкровеното, които Ние ти разкриваме. Дотогава не ги знаеше нито ти, нито твоят народ. Затова търпи! Краят принадлежи на онези, които се страхуват от Аллах.”",
  "И при адитите Ние изпратихме брат им Худ. Той рече: “О, народе мой! Покланяйте се на Аллах! Нямате друг бог освен Него. Вие само измисляте лъжа.",
  "О, народе мой! Аз не искам от вас отплата за това. Моята отплата е единствено от Онзи, Който ме е сътворил. Нима не проумявате?",
  "О, народе мой! Молете за опрощение вашия Повелител и се покайте пред Него, и ще ви изпрати Той обилен дъжд от небето, и ще ви надбави сила към вашата сила! И не се отмятайте, престъпвайки!”",
  "Те казаха: “О, Худ! Ти не ни донесе ясен знак и не ще изоставим нашите божества заради твоите слова. И не ти вярваме.",
  "Ще кажем само, че те е поразило със зло някое от нашите божества.” Рече: “Призовавам за свидетел Аллах и вие свидетелствайте, че съм непричастен към онова, на което се покланяте,",
  "вместо на Него. И лукавствайте срещу мен всички, и не ме изчаквайте!",
  "Аз се уповавам на Аллах, моя Повелител и вашия Повелител. Няма твар, която Той да не държи под Своя власт. Моят Повелител е на Правия път.",
  "А отметнете ли се ­ вече ви съобщих онова, с което бях пратен при вас! Моят Повелител ще ви подмени с друг народ, и никак не ще Му навредите. Моят Повелител е Пазител на всяко нещо.”",
  "И когато Нашата повеля дойде, с милост от Нас спасихме Худ и онези, които повярваха с него. И Ние ги спасихме от сурово мъчение.",
  "Такива бяха адитите! Отказаха знаменията на своя Повелител и се възпротивиха на Неговите пратеници, и следваха повелята на всеки упорит деспот.",
  "Проклятието ще ги следва на този свят и в деня Къямет. Наистина, адитите отказаха своя Повелител. Да загинат адитите, народа на Худ!",
  "И при самудяните [изпратихме] брат им Салих. Той рече: “О, народе мой! На Аллах се покланяйте! Нямате друг бог освен Него. Той ви сътвори от земята и ви засели на нея. Затова Го молете за опрощение и се покайте пред Него! Наистина, моят Повелител е наблизо и откликва.”",
  "Те казаха: “О, Салих! Преди това ти възлагахме надежди. Нима ни забраняваш да се покланяме на онова, на което се покланяха нашите предци? Съмняваме се в онова, към което ни призоваваш.”",
  "Той рече: “О, народе мой! Как мислите, ако се опирам на ясно доказателство от моя Повелител и ми е дал от Себе Си милост, кой ще ме защити от Аллах, ако Му се възпротивя? Само ще ми прибавите загуба.",
  "О, народе мой! Това е камилата на Аллах ­ знамение за вас. Оставете я да пасе по земята на Аллах и не я докосвайте със зло, иначе ще ви обхване близко мъчение!”",
  "Но я заклаха и Салих каза: “Наслаждавайте се в своя дом още три дена! Това не е лъжливо обещание.”",
  "И когато Нашата повеля дойде с милост от Нас, спасихме Салих и онези, които повярваха с него, от позора на този ден. Наистина, твоят Повелител е Всесилния, Всемогъщия.",
  "А онези, които угнетяваха, бяха поразени от ужасен вопъл и осъмнаха безжизнени в домовете си,",
  "сякаш не бяха пребивавали там. Наистина, самудяните отказаха своя Повелител. Да загинат самудяните!",
  "Нашите пратеници дойдоха с радостната вест при Ибрахим и казаха: “Мир!” И той каза: “Мир вам!” И не се забави да поднесе печено теле.",
  "И когато видя, че ръцете им не посягат към храната, това не му хареса и почувства страх от тях. Пратениците казаха: “Не се страхувай! Ние сме пратени при народа на Лут.”",
  "А жена му стоеше [зад завесата] и се смееше. Тогава я благовестихме за Исхак, а след Исхак, за Якуб.",
  "Тя рече: “О, горко ми! Аз ли ще родя, след като съм престаряла, а моят съпруг е този старец? Наистина, това е някакво чудо!",
  "Те казаха: “Нима те учудва повелята на Аллах? Милостта на Аллах и Неговата благодат са над вас, о обитатели на дома! Наистина, Той е Всеславен, Предостоен.”",
  "И когато уплахата напусна Ибрахим, и радостната вест дойде при него, той настоя пред Нас за народа на Лут.",
  "Наистина, Ибрахим бе състрадателен, смирен и каещ се.",
  "[Меляикетата казаха:]“О, Ибрахим! Откажи се от това! Вече дойде повелята на твоя Повелител. Необратимо мъчение ще ги връхлети.”",
  "И когато Нашите пратеници отидоха при Лут, той се натъжи за тях, почувства се притеснен и рече: “Това е тежък ден.”",
  "При него се втурнаха съплеменниците му, които и преди бяха вършили престъпления. Той рече: “О, народе мой! Ето ви моите дъщери. Те са по-чисти за вас. Бойте се от Аллах и не ме опозорявайте пред гостите ми! Няма ли сред вас разумен мъж?”",
  "Те казаха: “Ти знаеш, че нямаме нужда от твоите дъщери. Знаеш какво искаме.”",
  "Той рече: “Ех, да имах сила, за да ви надвия! Ако имах здрава опора!”",
  "Казаха [гостите]: “О, Лут! Ние сме пратеници на твоя Повелител, и те няма да ти причинят зло. Тръгни със своето семейство посред нощ и никой от вас да не се обърне. И само твоята жена ще я порази това, което порази останалите. Срокът им е утрото. Не е ли близо утрото?”",
  "И когато Нашата повеля дойде, преобърнахме [селището] надолу и изсипахме над тях порой камъни от печена глина",
  "белязани при твоя Повелител. Наистина, те не са далеч от угнетителите.",
  "И при медянитите изпратихме брат им Шуайб. Той рече: “На Аллах се покланяйте! Нямате друг бог освен Него. И не занижавайте мярката и везната! Виждам ви как благоденствате, но се страхувам за вас от мъчение в Деня, който [всичко] обхваща.",
  "О, народе мой! Изпълвайте мярката и везната със справедливост, и не смалявайте от нещата на хората, и не сейте развала по земята, рушейки!",
  "Това, което Аллах ви оставя, е по-добро за вас, ако вярвате. Аз не съм ви пазител.”",
  "Те казаха: “О, Шуайб! Нима твоята молитва ти повелява да оставим онова, на което се покланяха предците ни, или да не постъпваме със своето имущество, както пожелаем? Наистина, ти си състрадателният, разумният!”",
  "Той рече: “О, народе мой! Как мислите, ако се опирам на ясно доказателство от моя Повелител, и Той ме е дарил с добро препитание от Него, и не искам да се отличавам от вас и да извършвам онова, което ви забранявам да вършите, а искам само подобря това, което е по силите ми, какво ще ме последва? Само Аллах ми помага. На Него се уповавам и към Него се обръщам.",
  "О, народе мой! Нека не ви вкара в грях враждата [ви] към мен, та да ви порази същото като онова, което порази народа на Нух или народа на Худ, или народа на Салих. А народът на Лут не е далеч от вас.",
  "И молете за опрощение вашия Повелител, и се покайте пред Него! Моят Повелител е Милосърден, Любещ.”",
  "Те казаха: “О, Шуайб! Не проумяваме много от онова, което казваш. Виждаме, че си много слаб сред нас. Ако не бе твоят род, щяхме да те пребием с камъни. Не си на почит при нас.”",
  "Той рече: “О, народе мой! Нима моят род е по-достоен за вас от Аллах? Вие Го загърбихте. Наистина моят Повелител обхваща делата ви.",
  "О, народе мой! Действайте по свое усмотрение, и аз ще работя. Скоро ще узнаете, кого ще порази унизително мъчение и кой е лъжец. Чакайте, и аз ще почакам с вас!”",
  "И когато се яви Нашата повеля, с милост от Нас, спасихме Шуайб и онези, които повярваха с него. А онези, които угнетяваха, бяха поразени от ужасен вопъл и осъмнаха безжизнени в домовете си,",
  "сякаш не бяха пребивавали там. Да загинат медянитите, както погинаха и самудяните!",
  "Ние изпратихме Муса с Нашите знамения и с явно доказателство",
  "при Фирауна и знатните му хора. Те следваха повелята на Фирауна, а повелята на Фирауна не бе разумна.",
  "В деня Къямет Фираун ще предвожда народа си и ще ги въведе в Огъня. И колко отвратително място е това, където ще бъдат въведени!",
  "Проклятието ще ги преследва на този свят, и в деня Къямет. Колко отвратително е дарението, което ще им бъде дадено!",
  "Това са някои от вестите на селищата, които Ние разказваме на теб. Някои от тях все още съществуват, а други вече са руини, покосени.",
  "Ние не бяхме несправедливи към тях, а те постъпиха несправедливо спрямо себе си. И не ги избавиха от нищо божествата им, които те зовяха, освен Аллах, щом дойде повелята на твоя Повелител. Те им увеличиха само гибел.",
  "Така сграбчва твоят Повелител, щом сграбчи селищата, чиито жители бяха несправедливи. Наистина, Неговата Хватка е мъчителна, сурова.",
  "Наистина, в това има знамение за всеки, който се страхува от мъчението на отвъдния живот. Това е Денят, за който хората ще бъдат насъбрани. Това е знаменателният Ден.",
  "Ние ще го отсрочим само за определен срок.",
  "Когато Денят настъпи, никой не ще проговори освен с Неговото позволение. Сред тях ще има и нещастни, и щастливи.",
  "Онези, които са нещастни, ще бъдат в Огъня. В него ще вдишват и издишват,",
  "там ще пребивават вечно, докато съществуват небесата и земята, освен ако не пожелае [друго] твоят Повелител. Твоят Повелител прави, каквото пожелае.",
  "А онези, които са ощастливени, ще бъдат в Дженнета, там ще пребивават вечно, докато съществуват небесата и земята, освен ако твоят Повелител не пожелае друго. Това ще бъде дар неизчерпаем.",
  "И не се съмнявай в [лъжовността на] онова, на което те се покланят! Те се покланят на онова, на което преди се покланяха бащите им. Наистина, Ние ще изплатим техния дял [от възмездието] ненакърнен.",
  "Вече дадохме на Муса Книгата и настана разногласие за нея. И ако нямаше предишно Слово от твоя Повелител, щеше да е решен спора между тях. И се съмняваха в него с подозрение.",
  "И твоят Повелител на всички ще изплати за деянията им. Сведущ е Той за онова, което вършат.",
  "И бъди твърд на правия път, както ти бе повелено, заедно с тези, които се покаяха с теб, и не престъпвайте[границите на позволеното]! Той вижда онова, което вършите.",
  "И не клонете към онези, които угнетяват, за да не ви порази Огънят! Нямате покровители, освен Аллах. После никой не ще ви окаже помощ.",
  "И извършвай молитвата намаз в началото и края на деня, и в началото на нощта! Наистина, добрините премахват злините. Това е наставление за поучаващите се.",
  "И бъди търпелив! Аллах не погубва наградата на благодетелните.",
  "Имаше ли сред поколенията преди вас праведни, забраняващи развалата по земята, освен малцината от тях, които спасихме? Угнетителите последваха разкоша, в който живееха, и станаха грешници.",
  "Твоят Повелител не погубва селищата по несправедливост, когато жителите им вършат праведни дела.",
  "И ако твоят Повелител бе пожелал, щеше да стори хората една общност. Ала те не престават да влизат в противоречия,",
  "освен които [заслужават] твоят Повелител да ги помилва и Той ги е сътворил [за това]. И се сбъдна Словото на твоя Повелител: “Непременно ще напълня Джехеннема с джинове и хора-всички заедно.”",
  "И всичко ти разказваме от вестите за пратениците, за да укрепим с него сърцето ти. В тази [сура] при теб дойде истината и поучение, и напомняне за правоверните.",
  "И кажи на онези, които не вярват: “Действайте по свое усмотрение! И ние също ще действаме.",
  "Чакайте! И ние чакаме.”",
  "На Аллах е съкровеното на небесата и на земята, и към Него ще бъдат върнати всички дела. Затова на Него се покланяй и на Него се уповавай! Твоят Повелител не подминава това, което правите.",
  "Алиф. Лям. Ра. Това са айети на ясната Книга.",
  "Наистина, Ние го низпослахме ­ Коран на арабски, за да го разберете!",
  "Ние ти разказваме най-прекрасното повествование, внушавайки ти в откровение този Коран, макар че преди него ти бе от нехайните.",
  "Юсуф рече на баща си: “О, татко мой! Видях единадесет звезди, слънцето и луната. Видях ги, как ми се покланят.”",
  "Рече: “О, сине мой! Не разказвай този сън на братята си, за да не замислят срещу теб коварство! Наистина, шейтана е явен враг на човека.",
  "Така ще те избере твоят Повелител и ще те научи да тълкуваш сънищата, и ще изпълни Своята благодат към теб, и към рода на Якуб, както я изпълни и към предците ти ­ Ибрахим и Исхак. Твоят Повелител е Всезнаещ, Премъдър.”",
  "Безусловно, Юсуф и неговите братя са станали знамения за питащите.",
  "Когато казаха: “Баща ни обича Юсуф и брат му [Бениамин] повече от нас, въпреки че ние сме цяла група. Наистина, баща ни е в явна заблуда.",
  "Убийте Юсуф или го захвърлете на някоя земя, та да ви обърне и на вас внимание баща ви! И ще станете след това праведни хора.”",
  "Един от тях рече: “Не убивайте Юсуф, а го хвърлете на дъното на кладенец, ако ще вършите нещо! Може да го прибере някой керван.”",
  "Казаха: “О, татко наш! Защо не ни повериш Юсуф? Наистина, ние му желаем добро.",
  "Изпрати го с нас утре да се понаслаждава и поиграе! Непременно ще го пазим.”",
  "Рече: “Наистина ще ме опечали, ако го отведете. Аз се плаша да не го изяде вълкът, когато го оставите без надзор.”",
  "Казаха: “Ако го изяде вълкът, както сме група, тогава и ние сме загубени.”",
  "И когато го отведоха, и се сговориха да го спуснат в кладенеца на дъното, Ние му внушихме: “Ти непременно ще ги известиш за това тяхно дело, когато дори няма да те познаят.”",
  "И дойдоха при баща си вечерта, плачейки.",
  "Казаха: “О, татко наш! Отидохме да се надбягваме и оставихме Юсуф при нашите вещи, и вълкът го изяде. Но ти не ще ни повярваш, макар и да казваме истината.”",
  "И дойдоха с лъжлива кръв по ризата му, и той рече: “О, не! Душите са ви вкарали в съблазън, и по-добре е да се прояви търпение. Само от Аллах се търси помощ за това, което описвате.”",
  "И когато дойде керван, те пратиха своя водоносец да напълни вода. Той спусна ведрото си и възкликна: “О, радостна вест! Това е юноша.” И го скриха, за да го продадат. Но Аллах знае онова, което вършат.",
  "И го продадоха на ниска цена, за броени сребърници. И не го оцениха високо.",
  "И онзи египтянин, който го купи рече на жена си: “Отнасяй се добре с него! Може да ни е от полза или да го осиновим.” Така Ние укрепихме Юсуф на Земята, за да го научим да тълкува сънищата. Аллах надделява в Своята повеля, ала повечето хора не знаят.",
  "И когато Юсуф достигна зрелостта си, Ние му дадохме мъдрост и знание. Така награждаваме благодетелните.",
  "И го съблазняваше онази жена, в чийто дом пребиваваше. Тя залости вратите и рече: “Хайде ела!” Той казал: “Опазил ме Аллах! Моят Повелител се отнасяше добре с мен. Не ще сполучат угнетителите.”",
  "Тя го пожела, и той би я пожелал, ако не бе видял довода на своя Повелител. Така бе, за да отклоним от него злото и покварата. Той бе от Нашите искрени раби.",
  "И се погнаха към вратата, и жената скъса ризата му отзад. И се натъкнаха на мъжа й при вратата. Тя казала: “Какво е възмездието за онзи, който е поискал зло за твоето семейство, освен да го затворят, или пък болезнено мъчение?”",
  "[Юсуф] казал: “Тя се опита да ме съблазни.” А свидетел от семейството й заяви: “Ако ризата му е скъсана отпред, тя казва истината, а той лъже.",
  "А ако ризата му е скъсана отзад, тя лъже, а той казва истината.”",
  "И когато [съпругът й] видя, че ризата му е скъсана отзад, рече: “Наистина, всичко това са женски коварства! Наистина, коварството ви е огромно!",
  "Юсуф, забрави за това! А ти, жено, моли опрощение за своето прегрешение! Ти си от съгрешилите.”",
  "И жените в града заговориха: “Жената на знатен мъж се опитала да съблазни своя млад слуга! Омая се по него от любов. Виждаме, че тя е в явно заблуждение.”",
  "И когато чу за техните сплетни, тя ги покани и им приготви гощавка, и даде на всяка по един нож [за плодове], и рече [на Юсуф]: “Излез при тях!” И когато го видяха, те му се възхитиха и порязаха ръцете си, и казаха: “Пречист е Аллах! Това не е човек. Това е само едно прекрасно меляике.”",
  "Тя казала: “Това е онзи, за когото ме порицахте. Аз действително се опитах да го съблазня, но той отказа. Но ако не изпълни онова, което му повелявам, непременно ще го затворят и ще бъде един от унизените.”",
  "Той казал: “Повелителю! Предпочитам затвора пред онова, към което ме подканят. И ако Ти не отклониш от мен тяхното коварство, ще се увлека по тях и ще съм от безразсъдните.”",
  "И му се отзова неговият Повелител, и отклони от него коварството им. Той е Всечуващия, Всезнаещия.",
  "После [на мъжете] им хрумна да го затворят за известно време, въпреки че видяха знаците.",
  "И влязоха заедно с него в затвора двама юноши. Единият от тях казал: “Сънувах как изстисквам грозде за вино.” А другият казал: “Сънувах как нося върху главата си хляб, от който птиците кълват. Съобщи ни тълкуването на това! Виждаме, че си от благодетелните.”",
  "Той отговорил: “Каквато и храна да получите за препитание, ще ви известя как да се тълкува, още преди да сте я получили.” То е от онова, на което ме научи моят Повелител. Наистина, аз се отрекох от религията на хора, които не вярват в Аллах и отричат отвъдния живот.",
  "И последвах вярата на моите предци Ибрахим и Исхак, и Якуб. Не бива да съдружаваме нищо с Аллах. Това е благодатта на Аллах към нас и към хората. Ала повечето хора са непризнателни.",
  "О, мои двама другари в затвора! Кое е по-добро ­ разни богове или Аллах, Единосъщия, Покоряващия?",
  "Вместо на Него, се покланяте само на имена, които вие и предците ви сте именували. Аллах не е низпослал довод за това. Решението взема само Аллах. Той повели да се покланяте единствено Нему. Това е правата вяра, ала повечето хора не знаят.",
  "О, мои двама другари в затвора! Единият от вас ще дава на своя господар да пие вино, а другият ще бъде разпънат на кръст и птиците ще кълват от главата му. Предрешено е делото, за което се допитахте до мен.”",
  "Той каза на онзи от тях, за когото смяташе, че ще бъде спасен: “Спомени за мен пред своя господар!”Но шейтана го накара да забрави за Юсуф и да спомене за него пред своя господар. И [Юсуф] престоя в затвора няколко години.",
  "Царят [на Египет]казал: “Сънувах седем охранени крави да ги изяждат седем мършави, и седем зелени класа, и други ­ изсъхнали. О, знатни велможи! Разяснете моя сън, ако разгадавате съновиденията!”",
  "Те отговориха: “Това са объркани сънища! А и ние не знаем да тълкуваме такива сънища.”",
  "А онзи от двамата, който бе спасен, си спомни след време [за Юсуф] и каза: “Аз ще ви съобщя неговото тълкуване. Пратете ме [до затвора]!”",
  "[Той казал]:“О, Юсуф! О, правдиви мъж! Разясни ни [съновидение] за седем охранени крави, които ги изяждат седем мършави, и седем зелени класа, и други седем изсъхнали. За да се върна при хората и да узнаят!”",
  "Той каза: “Седем години ще сеете както обикновено и каквото пожънете, запазете го в класовете, освен малко за ядене.",
  "Сетне ще дойдат седем тежки години, изяждащи подготвеното за тях отпреди, освен малко, което ще запазите.",
  "Сетне ще дойде година, в която ще бъде пратен дъжд на хората и през нея ще изстискват[плодове].”",
  "И царят повели: “Доведете ми го!” И когато пратеникът дойде при него, [Юсуф] каза: “Върни се при своя господар и го питай какво подтикна жените да си порежат ръцете! Наистина моят Повелител познава тяхното коварство.”",
  "Той [царят] попитал: “Какво ви бе намерението, когато съблазнявахте Юсуф?” Казаха: “Пречист е Аллах! Не узнахме за него нищо лошо.” Жената на везира казала: “Сега се разкри правдата. Аз се опитах да го съблазня, а той говори истината.”",
  "[Аз си признавам:] “Това, за да узнае, че не му изневерих скришом. Аллах възпира коварството на изменниците.",
  "И не оневинявам себе си. Наистина душата повелява злото, освен онази, която моят Повелител помилва. Моят Повелител е Опрощаващ, Милосърден.”",
  "Царят казал: “Доведете ми го! Аз ще го направя свой приближен.” И след като разговарял с него, той казал: “От днес ти си при нас довереник с положение.”",
  "[Юсуф] казал: “Назначи ме да управлявам съкровищниците на тази земя [Египет]! Аз съм знаещ пазител.”",
  "Така Ние укрепихме Юсуф с власт на Земята. Настаняваше се по нея, където пожелае. Ние отреждаме Нашата милост комуто пожелаем, и не погубваме наградата на благодетелните.",
  "Наистина, наградата в отвъдния живот е най-доброто за онези, които са повярвали и се боят от Аллах.",
  "Братята на Юсуф дойдоха в Египет, и се явиха при него. Той ги позна, а те не го познаха.",
  "И когато ги снабди с провизии, той казал: “Доведете ми вашия брат от баща ви! Не виждате ли, че аз изпълвам мярката и съм най-гостоприемният стопанин?",
  "Ако не ми го доведете, аз няма да ви меря повече. И тогава дори не се приближавайте до мен.”",
  "Те казали: “Ще настояваме за него пред баща му. Наистина, непременно ще го направим.”",
  "Той казал на слугите си: “Сложете [тайно] стоката им в техните вързопи, за да я познаят, когато отидат обратно при семейството си, та дано се върнат!”",
  "И когато се върнали при баща им, казали: “О, татко наш! Няма да ни мерят повече зърно, затова прати с нас брат ни, и ние ще получим мерата си! Наистина, ние ще го пазим.”",
  "[Бащата] казал: “Нима да ви го поверя тъй, както ви поверих и неговия брат преди? Но Аллах е Най-Добрия пазител и Той е Най-Милосърдния от милосърдните.”",
  "И когато разтвориха своя товар, намериха парите си там. Те казали: “О, татко наш! Какво повече да желаем? Върнаха ни нашите пари. И ще обезпечим на семейството си храна, и ще запазим своя брат, и ще получим към това още един камилски товар. Това е лесно [спечелено] мерило.”",
  "[Бащата] казал: “Не ще го пратя с вас, докато не ми дадете обет пред Аллах, че непременно ще ми го върнете, освен ако бъдете обградени.”Когато му дадоха своя обет, той казал: “Аллах се явява Свидетел за онова, което говорим.”",
  "[Бащата] казал: “О, синове мои! Не влизайте през една врата, а влезте през различни врати! И с нищо аз не ще ви избавя от Аллах. Решението принадлежи само на Аллах. На Него аз се уповавам и на Него да се уповават уповаващите се!”",
  "И когато влязоха, оттам откъдето баща им повели, нищо не ги избави от Аллах, но това бе само една потребност в душата на Якуб, която той задоволи. Наистина, той притежаваше знание, защото Ние го научихме, ала повечето хора не знаят това.",
  "Когато влязоха при Юсуф, той настани своя брат при себе си. И му прошепна: “Аз съм твоят брат. И не се опечалявай заради онова, което сториха!”",
  "Когато ги снабди с провизии, той сложи царската чаша във вързопа на своя брат. После един глашатай прогласи: “Ей, хора от [кервана]! Вие сте крадци.”",
  "Когато приближиха до тях, те казаха: “Какво сте изгубили?”",
  "Те казали: “Изгубихме царската чаша и който я донесе, ще има товар за една камила. Аз отговарям за това.”",
  "Те казали: “Кълнем се в Аллах! Знаете, че не сме дошли да пакостим по земята. Ние не сме крадци.”",
  "Те казали: “Какво ще е възмездието за това, ако сте лъжци?”",
  "Те казали: “Този, в чийто вързоп се намери чашата, ще бъде задържан за наказание. Така ние наказваме угнетителите.”",
  "И започна [Юсуф] с техните вещи преди вещите на брат си. После я извади от вещите на брат си. Така Ние подучихме Юсуф на хитрост. Нямаше да вземе своя брат според царския закон, освен ако Аллах не пожелаеше. Въздигаме Ние по степени, когото пожелаем. А над всеки знаещ има Един Най-Знаещ.",
  "Те казали: “Ако той е откраднал, то и неговия брат преди крадеше.” И спотаи Юсуф това в душата си, и не им се разкри, каза си: “Вие сте в по-лошо положение. Аллах най-добре знае онова, което описвате.”",
  "Те казали: “О, господарю! Той има много стар баща. Вземи някой от нас вместо него! Виждаме, че наистина си от благодетелните.”",
  "Той казал: “Опазил ни Аллах да вземем друг освен онзи, у когото си намерихме вещта. Тогава ще сме угнетители.”",
  "И когато се отчаяха за него, те се отделиха да се посъветват. Най-големият от тях каза: “Не знаете ли, че вашият баща взе от вас обет пред Аллах, а по-рано нарушихте обещанието си за Юсуф? Не ще напусна тази земя, докато не ми позволи моят баща или Аллах не отсъди за мен. Наистина, Той е Най-Добрият съдник.",
  "Върнете се при баща си и кажете: “О, татко наш! Твоят син открадна. Свидетелстваме само за онова, което знаем. И не знаем за съкровеното.",
  "И попитай жителите на селището, в което бяхме, и кервана, с който пристигнахме! Ние казваме истината.”",
  "Той казал: “О, не! Вашите души са ви вкарали в съблазън, и по-добре е да проявите търпение. Възможно е Аллах да ми ги доведе всички. Наистина, Той е Всезнаещия, Премъдрия.”",
  "И се отвърна от тях, и каза: “О, как ми е жал за Юсуф!” И побеляха очите му от скръб, както бе сдържан.",
  "Те казали: “Кълнем се в Аллах, не ще престанеш да си спомняш за Юсуф, докато не останеш съвсем без сила или не умреш.”",
  "Той казал: “Изплаквам своята скръб и тъга само пред Аллах и знам от Аллах, каквото вие не знаете.",
  "О, мои синове! Идете и проучете за Юсуф и брат му, и не губете надежда за милостта на Аллах! Само невярващите хора губят надежда за милостта на Аллах.”",
  "[Върнаха се при Юсуф] и когато влязоха при него, казаха: “О, господарю! Беда сполетя нас и нашето семейство. Дойдохме с нищожна стока. Напълни за нас мярката и ни дай милостиня! Аллах възнаграждава даващите милостиня.”",
  "Той казал: “Дали разбрахте какво направихте с Юсуф и брат му в своето неведение?”",
  "Те казали: “Нима ти наистина си Юсуф?” Той казал: “Аз съм Юсуф, а това е моят брат. Аллах ни облагодетелства. Който се бои от Аллах и търпи... Аллах никога не погубва наградата на благодетелните.”",
  "Те казали: “Кълнем се в Аллах! Аллах предпочете теб пред нас. Наистина съгрешихме.”",
  "Той казал: “Днес няма да ви укорявам. Аллах да ви опрости! Той е Най-Милосърдния от милосърдните.",
  "Идете с тази моя риза и я поставете върху лицето на баща ми, и той пак ще стане зрящ! И доведете при мен цялото си семейство!”",
  "И когато керванът напусна Египет, техният баща каза: “Наистина усещам мириса на Юсуф, дори да ме сметнете за оглупял.”",
  "Те казаха: “Кълнем се в Аллах, ти си в старата си заблуда.”",
  "И когато благовестителят дойде [с ризата], постави я върху лицето му и той отново стана зрящ. Той каза: “Не ви ли казвах, че знам от Аллах, каквото вие не знаете?”",
  "Те казаха: “О, татко наш! Моли се да ни бъдат опростени греховете! Наистина, ние съгрешихме.”",
  "Той каза: “Ще моля моя Повелител да ви опрости. Той е Опрощаващия, Милосърдния.”",
  "И когато влязоха при Юсуф, той настани своите родители при себе си и рече: “Влезте в Египет, по волята на Аллах, в безопасност!”",
  "И възкачи родителите си на трона, и [всички] паднаха пред него ничком. И каза: “О, татко мой! Това е тълкуването на съновидението ми от по-рано. Моят Повелител го превърна в истина. Той ме облагодетелства, когато ме извади от тъмницата и ви доведе от пустинята, след като шейтана пося вражда между мен и моите братя. Моят Повелител е Жалостив, към когото пожелае. Той е Всезнаещия, Премъдрия.",
  "Повелителю мой! Ти ме дари с властта и ме научи да тълкувам сънищата. Творецо, на небесата и на земята! Ти си моят Покровител и в земния живот, и в отвъдния! Прибери ме като мюсюлманин и ме приобщи към праведниците!”",
  "Това е част от повествованията за съкровеното, които ти разкриваме [о, Мухаммед]. Не беше ти при тях [братята на Юсуф], когато се наговаряха за своето дело, лукавствайки.",
  "Повечето хора не ще повярват, дори и ти страстно да желаеш това.",
  "И не просиш от тях отплата за това. То е само напомняне за световете.",
  "И край колко знамения на небесата и на земята минават, отвръщайки се от тях!",
  "И повечето от тях не вярват в Аллах, приобщавайки Му съдружници.",
  "Нима имат сигурност, че не ще ги покрие наказанието на Аллах, или че не ще им се яви Часът внезапно, без да усетят?",
  "Кажи: “Това е моят път. Аз и моите последователи призоваваме към Аллах с прозорливост и съгласно убежденията. Пречист е Аллах! Аз не съм от многобожниците.”",
  "Изпращахме и преди теб [пратеници] измежду жителите на селищата само мъже, на които давахме откровения. Не ходеха ли [неверниците] по земята, за да видят какъв бе краят на онези преди тях? Отвъдният дом е най-доброто за онези, които се страхуват от Аллах. Нима не проумявате?",
  "Тогава когато пратениците се отчайваха и мислеха, че са ги взели за лъжци, при тях идваше Нашата подкрепа и бяха спасявани онези, които Ние пожелаем. И не ще се отклони Нашето наказание от престъпващите хора!",
  "В повествованията за тях има поука за разумните хора. То не е измислено предание, а е потвърждение на онова, което е преди него и разяснение за всяко нещо, и напътствие, и милост за повярвалите хора.",
  "Алиф. Лям. Мим. Ра. Тези са айетите на Книгата. Низпосланото на теб от твоя Повелител е истината. Ала повечето хора не вярват.",
  "Аллах е, Който въздигна небесата без видима за вас опора. После се възнесе [безподобен] Той на Трона. Той подчини слънцето и луната, всяко да се движи до определен срок. Той управлява делата, разяснява знаменията, за да се убедите в срещата със своя Повелител!",
  "Той е, Който разпростря земята и стори по нея непоклатими планини и реки, и от всички плодове стори там по два вида. Той покрива деня с нощта. Наистина, в това има знамения за хора мислещи.",
  "По земята има съседни участъци и градини с грозде, и посеви, и палми с общ корен и поотделно, поливани с една вода. Ние правим едни от тях по-вкусни от други. Наистина, в това има знамения за хора проумяващи.",
  "И ако нещо те учудва, то учудващи са думите им: “Дори ако станем на пръст, нима наистина ще бъдем сътворени отново?” Тези са, които отричат своя Повелител. Тези ще имат окови на врата. Тези са обитателите на Огъня, там ще пребивават вечно.",
  "Искат от теб да ускориш злината преди добрината, а вече минаха преди тях примери за възмездие. Наистина, твоят Повелител дава опрощение на хората, въпреки че са несправедливи. Наистина, твоят Повелител е суров в наказанието.",
  "Неверниците казват: “Защо не му бе низпослано знамение от неговия Повелител?” Наистина, ти си само предупредител и за всеки народ има водител.",
  "Аллах знае какво носи всяка бременна и колко намаляват утробите, и колко се увеличават, и всяко нещо е с мярка при Него",
  "Знаещия и скритото, и явното, Превеликия, Всевишния.",
  "Едни и същи са [за Него] онези от вас, които потулват речта, и които я изявяват, и които се укриват през нощта, и които се показват през деня.",
  "[Меляикета] следят всеки и отпред, и отзад. Пазят го по повелята на Аллах. Наистина, Аллах не променя положението на хората, докато те не променят себе си. И ако Аллах поиска зло за хората, то не може да бъде отклонено, и нямат властелин, освен Него.",
  "Той е, Който ви показва мълнията, за да се страхувате и надявате, и сътворява натежалите облаци.",
  "И гърмът възхвалява Неговата слава, и меляикетата от страх пред Него. И праща Той светкавиците, и поразява с тях, когото пожелае. Спорят за Аллах [неверниците], а Той е Силен и Суров в наказанието.",
  "Към Него е обърнат зовът на истината. А онези, които [съдружаващите] зоват вместо Него, не им отвръщат с нищо, подобно на човек, протягащ дланите си към водата, за да стигне до устата му, ала не стига тя до нея. Наистина, зовът на неверниците е само заблуда.",
  "На Аллах се покланя всичко на небесата и на земята, с послушание или по принуждение, и сенките им сутрин и привечер.",
  "Кажи: “Кой е Повелителят на небесата и на земята?” Кажи: “Аллах!” Кажи: “И нима приехте вместо Него покровители, които не допринасят за себе си нито полза, нито вреда?” Кажи: “Нима са равни слепият и зрящият? Или нима са равни тъмнините и светлината? Или отредиха на Аллах съдружници, които сътвориха творение като Неговото и се оприличи за тях творението?” Кажи: “Аллах е Творецът на всяко нещо. Той е Единствения, Всевластващия.”",
  "Той изсипва вода от небето, и се пълнят долините с потоци според отреденото за тях. И потокът понася пяна, издигнала се на повърхността. И от онова, което разпалват в огъня, желаейки украшение или вещ, излиза подобна пяна. Така Аллах разяснява истината и лъжата. Пяната ще бъде отхвърлена, а онова, което е полезно за хората, остава на земята. Така Аллах посочва примерите.",
  "За онези, които откликнаха на своя Повелител, е приготвено Най-прекрасното [Дженнета]. А равносметката на онези, които не откликнаха на Неговия призив, ще бъде ужасна. Дори да е тяхно всичко на земята и още толкова отгоре, не ще се откупят с него. Тяхното място ще бъде Джехеннемът. И колко гнусно място е той!",
  "И нима онзи, който знае, че низпосланото на теб от твоя Повелител е истината, е като онзи, който е сляп? Наистина, поучават се само разумните хора,",
  "които спазват обета пред Аллах и не нарушават договора,",
  "и които поддържат онова, което Аллах повелява да се поддържа, и се боят от своя Повелител, и се страхуват от ужасната равносметка,",
  "и които търпят, стремейки се към Лика на своя Повелител, и извършват молитвата намаз, и раздават скрито или явно от онова, което Ние сме им дарили, и отблъскват с добрина злината. За тях е приготвена Последната обител",
  "Градините Адн. Ще влязат в тях и те, и който е праведник сред техните бащи и съпруги, и потомци. И меляикетата ще влязат при тях от всички врати.",
  "Мир вам, че изтърпяхте! И колко прекрасна е Последната обител!",
  "А тези, които нарушават обета пред Аллах, след като са го потвърдили, и прекъсват онова, което Аллах повели да се поддържа, и сеят по земята развала, за тези е приготвено проклятието и за тях е скверната обител.",
  "Аллах увеличава препитанието, за когото пожелае и Той го намалява. И радват се [неверниците] на земния живот, а земният живот пред отвъдния е само [кратко] наслаждение.",
  "И казват неверниците: “Защо не му бе низпослано знамение от неговия Повелител?” Кажи: “Аллах оставя в заблуда, когото пожелае и напътва в правия път онзи, който се обръща към Него с разкаяние.”",
  "Онези, които повярваха и сърцата им се успокояват при споменаването на Аллах. О, да! При споменаването на Аллах сърцата се успокояват.",
  "За онези, които са повярвали и вършили праведни дела, е приготвено блаженство и прекрасно завръщане.",
  "Така те изпратихме сред общност, преди която минаха други общности, за да им четеш, каквото ти разкрихме, а те отричат Всемилостивия. Кажи: “Той е моят Повелител. Няма друг бог, освен Него! Нему се уповавам и към Него се обръщам с покаяние.”",
  "И да имаше такъв Коран, с който да се раздвижат планините или да се прореже с него земята, или да се говори чрез него с мъртвите... Да, на Аллах е всяко решение. И нима онези, които повярваха не знаят, че ако Аллах пожелае, Той ще напъти всички хора? Неверниците ще продължи да ги сполетява бедствие заради онова, което са сторили, или ти ще се настаниш близо до техния дом, докато не се яви обещаното от Аллах. Аллах не нарушава Своето обещание.",
  "И вече се присмиваха на пратеници преди теб. И Аз дадох отсрочка на онези, които отричаха, после ги сграбчих. И какво бе Моето наказание!",
  "Нима Този, Който се грижи за всеки човек и знае, какво придобива [е като вашите божества]? И отредиха съдружници на Аллах. Кажи: “Назовете ги! Или ще Го известите за нещо, което Той да не знае на земята, или са показни слова?” Да, разкрасено бе за онези, които отричаха, тяхното лукавство, и бяха възпрени от пътя на Аллах. А когото Аллах оставя в заблуда, той няма водител.",
  "За тях са приготвени мъчения в земния живот, а мъченията на отвъдния са още по-тежки, и никой не ще ги защити от Аллах.",
  "Дженнетът, обещан на богобоязливите, е такъв сред него реки текат, препитанието там е постоянно, и сянката не изчезва. Това е въздаянието за онези, които се боят от Аллах. А въздаянието за неверниците е Огънят.",
  "Онези, на които дарихме Книгата, ликуват с низпосланото на теб. А някои от съюзените племена отричат част от него. Кажи: “Заповядано ми бе да се покланям единствено на Аллах и да не съдружавам с Него. Към Него зова и моето завръщане е при Него.”",
  "Така низпослахме Корана, закон на арабски език. И ако последваш страстите им подир знанието, което ти се яви, не ще имаш пред Аллах нито покровител, нито закрилник.",
  "И изпратихме пратеници преди теб, и им отредихме съпруги и потомство. И нито един пратеник не е могъл да донесе знамение без позволението на Аллах. За всеки срок има предписание.",
  "Аллах изличава и утвърждава, каквото пожелае, и у Него е Книгата-майка.",
  "И да ти покажем част от онова, с което ги заплашваме, или да те приберем преди това, на теб е възложено само предаване на откровението, а Наша грижа е равносметката.",
  "И нима [неверниците] не виждат, че Ние стесняваме земята по нейните краища[отдавайки я правоверните]? Аллах отсъжда, и никой не ще отклони Неговото отсъждане. Той бързо прави равносметка.",
  "Онези преди тях замисляха лукавство, но на Аллах е целият замисъл. Той знае какво придобива всяка душа, и неверниците ще узнаят за кого е Последната обител.",
  "И неверниците казват: “Не си пратеник.” Кажи: “Достатъчен е Аллах за Свидетел между мен и вас, и онези, у които е знанието на Книгата.”",
  "Алиф. Лям. Ра. Тази Книга ти низпослахме Ние, за да изведеш хората от тъмнините към светлината с позволението на техния Повелител към пътя на Всемогъщия, Всеславния",
  "Аллах, Комуто е всичко на небесата и всичко на земята. И горко на неверниците от сурово мъчение!",
  "Които предпочитат земния живот пред отвъдния и възпират от пътя на Аллах, стремейки се да изкривят пътя, тези са в дълбока заблуда.",
  "Не изпращахме пратеници, които са говорели с езика на своя народ, за да им обяснят. Аллах оставя в заблуда, когото пожелае и напътва, когото пожелае. Той е Всемогъщия, Премъдрия.",
  "Вече изпратихме Муса с Нашите знамения: “Изведи народа си от тъмнините към светлината и му припомняй за дните на Аллах!” В това има знамения за всеки многотърпелив, признателен.",
  "Муса казал на своя народ: “Помнете благодатта на Аллах към вас, когато ви избави от хората на Фирауна! Те ви причиняваха най-лошото мъчение убиваха синовете ви и пощадяваха жените ви. В това има велико изпитание за вас от вашия Повелител.”",
  "И прогласи вашият Повелител: “Ако сте благодарни, Аз непременно ще ви надбавя. А ако сте неблагодарни, мъчението Ми е сурово.”",
  "Муса казал: “Дори вие и всички по земята да сте неблагодарни, Аллах е Пребогат, Всеславен.”",
  "Нима не получихте вестта за онези преди вас, народа на Нух и адитите, и самудяните, и онези след тях? Знае ги само Аллах. При тях идваха техните пратеници с ясните знамения, а те тикваха ръце в устата си и казваха: “Не вярваме на това, с което сте изпратени, и се съмняваме с ужасно подозрение в това, към което ни зовете.”",
  "Казваха техните пратеници: “Нима има съмнение спрямо Аллах Твореца на небесата и на земята? Зове ви Той, за да ви опрости греховете и да ви даде отсрочка до определен срок.” Казваха: “Вие сте само човеци, подобни на нас. Искате да ни възпрете от онова, на което са се покланяли предците ни. Донесете ни ясно доказателство!”",
  "Казваха им техните пратеници: “Ние сме само човеци, подобни на вас. Но Аллах дарява с милостта Си, когото пожелае от Своите раби. И не можем да ви донесем знамение без позволението на Аллах. На Аллах да се уповават правоверните!",
  "И защо да не се уповаваме на Аллах, след като Той ни насочи по нашите пътища? И непременно ще изтърпим онова, с което ще ни мъчите. На Аллах да се уповават уповаващите се!”",
  "Неверниците казваха на своите пратеници: “Или ще ви прогоним от земята си, или ще се върнете към нашата религия.” Тогава техният Повелител им разкри: “Непременно ще погубим угнетителите",
  "и ще ви заселим на земята след тях. Това е за онзи, който се бои да застане пред Мен и се бои от Моята заплаха.”",
  "И молеха за победа, и се проваляше всеки упорит деспот.",
  "Пред него е Джехеннемът, и ще бъде поен с гнойна вода,",
  "от която отпива и едва я преглъща, и смъртта го настига от всички страни, ала не е мъртъв и му предстои жестоко мъчение.",
  "Делата на онези, които отричат своя Повелител, приличат на пепел, която вятърът отвява в бурен ден. Нямат власт над нищо от онова, което са придобили. Такава е дълбоката заблуда.",
  "Не видя ли ти, че Аллах е създал небесата и земята с мъдрост? Ако пожелае, Той ще ви премахне и ще доведе нови творения.",
  "И това за Аллах не е трудно.",
  "Всички ще излязат пред Аллах, тогава слабите ще рекат на онези, които се големееха: “Ние ви следвахме ще ни избавите ли с нещо от мъчението на Аллах?” Ще отвърнат: “Ако Аллах ни беше напътил, и ние щяхме да ви напътим. Но сега ни е все едно, дали ще тъжим или ще търпим-няма за нас спасение.”",
  "И ще каже шейтана, щом делото бъде отсъдено: “Аллах ви даде истинното обещание. И аз ви обещах, но ви измамих. И нямах власт над вас, освен да ви зова, а вие ми откликвахте. Тъй че не упреквайте мен, а упреквайте себе си! Нито аз ще ви помогна, нито вие ще ми помогнете. Аз отхвърлях това, че ме съдружавахте с Аллах преди.” Наистина, за угнетителите има болезнено мъчение.",
  "А онези, които повярваха и вършат праведни дела, ще бъдат въведени в Градините, сред които реки текат там ще пребивават вечно с позволението на своя Повелител. Поздравът им там ще бъде: “Мир!”",
  "Не видя ли ти какъв пример дава Аллах? Добрата дума е като доброто дърво. Коренът му е як, а клоните му са в небето.",
  "То дарява плодовете си по всяко време с позволението на своя Повелител. Аллах дава примерите за хората, за да се поучат.",
  "А лошата дума е като лошото дърво, което може да бъде изтръгнато от земята, тъй като то няма устойчивост.",
  "Аллах укрепва онези, които повярваха с непоколебимо слово и в земния живот, и в отвъдния. А угнетителите Аллах оставя в заблуда. Аллах прави, каквото пожелае.",
  "Не видя ли ти онези, които подменят благодатта на Аллах с неверие и заселват своя народ в Дома на гибелта -",
  "Джехеннема, в който ще горят. Колко лош за пребиваване е той!",
  "И сториха подобия на Аллах, за да отклоняват от Неговия път. Кажи: “Понаслаждавайте се! Вашето завръщане е в Огъня.”",
  "Кажи на Моите раби, които повярваха да извършват молитвата намаз и да раздават и скрито, и явно от онова, което сме им дарили, преди да дойде Денят, в който не ще има нито откуп, нито приятелство.",
  "Аллах е Този, Който сътвори небесата и земята, и изсипа вода от небето, и извади с нея от плодовете препитание за вас, и подчини за вас корабите да плават по морето според Неговата повеля, и подчини за вас реките,",
  "и подчини за вас слънцето и луната непрестанно движещи се по своите орбити, и подчини за вас нощта и деня.",
  "Той ви дава от всичко, за което Го молите. И ако пресмятате милостите на Аллах, не ще ги изчислите. Наистина, човекът е несправедлив и неблагодарен.",
  "И рече Ибрахим: “Повелителю мой! Стори този град [Мека] защитен и предпази мен и синовете ми, да не се покланяме на идолите!",
  "Повелителю мой! Наистина, те заблудиха мнозина от хората. Който ме последва, той е с мен. А който ми се възпротиви, то Ти си Опрощаващ, Милосърден.",
  "Повелителю наш! Аз заселих едни от потомците си в долина без насаждения при Твоя Свещен дом. Повелителю наш! Нека да извършват молитвата. Напълни сърцата на някои хора с любов към тях, и ги дари с препитание плодовете, за да са благодарни!",
  "Повелителю наш! Ти знаеш това, което спотайваме и това, което разгласяваме. Нищо не е скрито за Аллах нито на земята, нито на небето.",
  "Слава на Аллах, Който въпреки моята старост ме дари с Исмаил и Исхак. Наистина, моят Повелител е Чуващият зова.",
  "Повелителю мой! Стори мен и потомството ми да извършваме молитвата! Повелителю наш! Приеми зова ми!",
  "Повелителю наш! Опрости мен и родителите ми, и правоверните в Деня, когато ще настане равносметката!”",
  "И не мисли, че Аллах не знае онова, което угнетителите вършат!Той само им дава отсрочка до Деня, в който погледите ще се вцепенят.",
  "Те са забързани, вдигнали глави погледът им е неподвижен, а сърцата им ще са опустошени [преизпълнени със страх и лишени от всички други чувства].",
  "И предупреди хората за Деня, в който ще дойде при тях мъчението!Тогава угнетителите ще кажат: “Повелителю наш! Дай ни отсрочка за кратък срок, та да отвърнем на Твоя зов и да последваме пратениците.” Ще им бъде казано: “Нима и по-рано не се клехте, че няма да напуснете земния свят?",
  "И се настанихте в жилищата на онези, които бяха несправедливи към себе си. Беше ви ясно, как Ние постъпихме с тях, и ви дадохме примери.",
  "И замисляха лукавство, ала при Аллах е замисълът им, дори техният замисъл да бе такъв, че да се разрушат от него планините.",
  "И никога не смятай, че Аллах нарушава обещанието Си към Своите пратеници! Наистина, Аллах е Всемогъщ, Въздаващ възмездие.",
  "В Деня, когато земята ще бъде сменена с друга земя, както и небесата. И ще излязат [от гробовете си] пред Аллах, Единствения, Всевластващия.",
  "В този Ден ще видиш престъпниците, оковани във вериги.",
  "Одеждите им ще бъдат от нажежена смола[катран] и лицата им ще са покрити с Огън.",
  "Аллах ще въздаде на всяка душа, каквото е придобила. Наистина, Аллах бързо прави равносметка.",
  "Това е [Послание] за хората. И нека бъдат увещавани с него, и да знаят, че Аллах е Единственият Бог, и нека да се замислят разумните хора.",
  "Алиф. Лям. Ра. Това са знаменията на Книгата ­ ясния Коран.",
  "Неверниците ще възжелаят да са били мюсюлмани.",
  "Остави ги да ядат и да се наслаждават, и да ги отвлича копнежа! Те скоро ще узнаят.",
  "Всички селища, които Ние сме унищожили, са имали известно предписание.",
  "Никоя общност не изпреварва своя срок и не го забавя.",
  "И Казаха [неверниците]: “О, ти, комуто бе низпослано Напомнянето! Наистина, ти си луд.",
  "Защо не ни доведеш меляикета, ако говориш истината?”",
  "Ние не изпращаме меляикета с друго освен с истината. И тогава на никой няма да се предостави отсрочка.",
  "Наистина, Ние низпослахме Напомнянето и Ние непременно ще го пазим.",
  "И преди теб изпращахме пратеници сред древните общности.",
  "И не дойде при тях пратеник, без да го подиграят.",
  "Така влагаме това [неверие] в сърцата на престъпниците.",
  "Те не вярват в него [­ Корана], въпреки че е известна съдбата на предците.",
  "И да разтворехме над тях врата в небето, за да се изкачат там,",
  "пак щяха да кажат: “Погледите ни бяха заслепени. Ние сме омагьосани хора.”",
  "И направихме на небето съзвездия, и го разкрасихме за гледащите,",
  "и го опазихме от всеки прокуден шейтан.",
  "А ако той остане да подслушва скришом, го следва ярък пламък.",
  "И разпростряхме земята, и положихме върху нея непоклатими планини, и сторихме от нея да поникне в мярка от всяко нещо.",
  "И сторихме там препитание за вас и за онзи, когото вие не храните.",
  "И няма нещо, съкровищниците на което да не са при Нас, и го спускаме Ние само в знайно количество.",
  "И изпращаме ветровете ­ оплодотворяващи, а след това изсипваме от небето вода и ви поим с нея, но не вие я съхранявате.",
  "Наистина, Ние даряваме живот и умъртвяваме, и Ние наследяваме.",
  "Знаем тези, които живяха преди, и тези, на които е съдено да живеят след тях.",
  "Наистина, твоят Повелител е Онзи, Който ще ги събере всички. Той е Премъдър, Всезнаещ.",
  "И сътворихме човека от изсъхнала звънлива глина, получена от менлива кал.",
  "А по-рано сътворихме джиновете от пламъка на огъня.",
  "Твоят Повелител каза на меляикетата: “Аз ще сътворя човек от изсъхнала звънлива глина, получена от менлива кал.",
  "И когато Аз го сътворя и му вдъхна от Своя дух, поклонете се пред него!”",
  "И всички меляикета до един се поклониха,",
  "с изключение на Иблис, който се възпротиви да е с покланящите се.",
  "[Аллах е] казал: “О, Иблис! Защо не си измежду покланящите се?”",
  "Рече [Иблис]: “Не ми подобава да се поклоня на човек, когото Ти сътвори от изсъхнала звънка глина, получена от менлива кал.”",
  "[Аллах] казал: “Излез тогава оттук! Ти си прокуден.",
  "Над теб е проклятието до Съдния ден.”",
  "Рече: “Повелителю мой! Дай ми отсрочка до Деня, в който ще бъдат съживени!”",
  "[Аллах] казал: “Ти си сред отсрочените",
  "до Деня, чийто срок е определен.”",
  "Рече: “Повелителю мой! Затова че Ти ме остави в заблуда, непременно ще им разкрасявам по земята и непременно ще заблуждавам всички,",
  "освен Твоите предани раби сред тях.”",
  "[Аллах] казал: “Това е пътя, водещ право към Мен.",
  "Наистина, ти нямаш власт над Моите раби, освен заблудените, които ще те последват.”",
  "Наистина, Джехеннемът е обещан за всички тях.",
  "Той има седем врати. За всяка врата има отделена група.",
  "Наистина, които се страхуват от Аллах ще бъдат сред градини и извори:",
  "“Влезте там с мир ­ в безопасност!”",
  "И ще премахнем от сърцата им всяка омраза ­ братя на престоли един срещу друг.",
  "Не ще ги засегне там умора и не ще бъдат оттам изведени.",
  "Извести Моите раби [о, Мухаммед], че Аз съм Опрощаващия, Милосърдния!",
  "И че Моето наказание е мъчително наказание.",
  "И ги извести за гостите на Ибрахим!",
  "Когато влязоха при него и казаха: “Мир!” Той казал: “Ние се страхуваме от вас.”",
  "Казаха: “Не се страхувай! Ние те благовестваме за син, надарен със знание.”",
  "Той каза: “Нима ме благовествате, при все че ме настигна старостта? И с какво ще ме възрадвате?”",
  "Казаха: “Възрадвахме те с истината. И не губи надежда!”",
  "Каза: “А кой губи надежда за милостта на своя Повелител освен заблудените?”",
  "И каза: “А какво е намерението ви, о, пратеници?”",
  "Казаха: “Изпратени сме при хора престъпващи,",
  "и само семейството на Лут ще го спасим цялото,",
  "освен неговата жена. Известено ни е, че тя ще бъде сред оставащите.”",
  "И когато пратениците дойдоха при семейството на Лут,",
  "той каза: “Вие сте непознати хора.”",
  "Казаха: “Да, дойдохме при теб с онова, за което се съмняват [твоите хора].",
  "И ти донесохме истината, и Ние казваме правдата.",
  "Тръгни със своето семейство в част от нощта и върви зад тях! И никой от вас да не се обърне! И продължете натам, където ви е повелено!”",
  "И го предизвестихме с тази повеля, че още преди утрото да настъпи всички те ще бъдат унищожени.",
  "И дойдоха жителите на града зарадвани.",
  "Каза [Лут]: “Тези са ми гости. Не ме опозорявайте!",
  "Бойте се от Аллах! И не ме посрамвайте!”",
  "Казаха: “Не ти ли възбранихме укриваш хора?”",
  "Каза: “Ето дъщерите ми, ако сте решени на злодеянието!”",
  "Кълна се в твоя живот [о, Мухаммед]! Те в своето опиянение се лутат!",
  "И Викът ги обзе при изгрев слънце.",
  "И преобърнахме селището надолу, и изсипахме над тях порой камъни от глина.",
  "Наистина, в това има знамения за прозорливите.",
  "Наистина, те са живели на пътя от Мека за Сирия.",
  "Наистина, в това има знамение за правоверните.",
  "И обитателите на Айка [гъстата гора] бяха угнетители.",
  "Затова им отмъстихме. И двете селища се намират на видим път.",
  "И обитателите на ал-Хиджр взеха за лъжци пратениците.",
  "Дадохме им Наши знамения, ала се отдръпнаха от тях.",
  "И изсичаха домове в планините ­ в безопасност.",
  "Но на сутринта Викът ги порази.",
  "И не ги избави онова, което бяха придобили.",
  "Сътворихме Ние небесата и земята, и онова, което е помежду тях, единствено само заради истината. Часът непременно ще дойде. И затова [о, Мухаммед] прости с великодушна прошка!",
  "Наистина, твоят Повелител е Всетворящия, Всезнаещия.",
  "Ние вече ти дадохме седемте повтарящи се сури или айети и великия Коран.",
  "Не устремявай поглед към онова, което дадохме за наслада на групи от тях, и не скърби за тях! И спусни своето крило над правоверните!",
  "И кажи: “Аз наистина съм ясният предупредител.”",
  "Ние също така низпослахме [наказание] и за поделящите,",
  "които сториха на части Корана [повярвали с в една част и са отхвърлили друга част ].",
  "Кълна се в твоя Повелител! Непременно ще ги питаме всички",
  "за онова, което са извършили.",
  "Провъзгласи онова, което ти бе повелено, и се отдръпни от съдружаващите!",
  "Наистина, Ние те избавихме от присмехулниците,",
  "които наред с Аллах признават други богове. Ала скоро ще узнаят.",
  "И знаем Ние, че сърцето ти се свива от техните думи.",
  "Прославяй с възхвала своя Повелител и бъди от покланящите се в суджуд!",
  "И покланяй се на своя Повелител, докато дойде при теб неизбежното!",
  "Повелята на Аллах непременно ще дойде, но не прибързвайте с това! Преславен е Той и превисоко е над онова, с което Го съдружават!",
  "Той низпослава меляикетата, разкривайки Своята повеля комуто пожелае от Своите раби: “Предупреждавайте, че няма друг бог освен Мен! И да се боят от Мен!”",
  "Той сътвори небесата и земята с мъдрост. Той е превисоко е над онова, с което Го съдружават!",
  "Той сътвори човека от частица сперма, а той Му стана отявлен враг!",
  "И сътвори Той добитъка, в който има топлина за вас и ползи. А месото от някои животни ядете.",
  "В [животните] има и хубост за вас, когато ги прибирате вечер и когато ги подкарвате на паша сутрин.",
  "И [животните] носят вашите товари към страни, до които бихте стигнали само с цената на големи усилия. Наистина, вашият Повелител е Състрадателен, Милосърден.",
  "Той сътвори конете, мулетата и магаретата, за да ги яздите и за украса. Той твори това, което не знаете.",
  "Аллах насочва по Правия път, но има пътища, които отклоняват. И ако Аллах пожелаеше, Той би ви напътил всички по Правия път.",
  "Той е Този, Който изсипва вода от небето. За вас от нея има за пиене и от нея [израстват] храсти, откъдето пасете [добитъка].",
  "С нея Той кара да растат за вас посевите и маслините, и финиковите палми, и гроздето, и всички плодове. В това има знамение за хора премислящи.",
  "И подчини Той за вас нощта и деня, и слънцето, и луната, и звездите са подчинени на Неговата повеля. В това има знамения за хора проумяващи.",
  "И това, което създаде за вас по земята в различни цветове. В това има знамение за хора поучаващи се.",
  "Той е Този, Който подчини морето, за да ядете оттам прясно месо и да извличате оттам украшения, които носите. И виждаш корабите да го браздят, и за да търсите от Него милост, и за да сте благодарни.",
  "И положи на земята непоклатими планини, за да не се люлее с вас, и реки, и пътища, за да се напътите.",
  "Той създаде и други знаци. А по звездите те намират правилния път.",
  "И нима Онзи, Който сътворява, е като онзи, който не може да сътворява? Не ще ли се поучите?",
  "И ако пресмятате благодеянията на Аллах, не ще ги изчислите. Наистина, Аллах е Опрощаващ, Милосърден.",
  "Аллах знае какво спотайвате и какво разкривате.",
  "Онези, към които [неверниците] се обръщат с молитви вместо Аллах, нищо не могат да сътворят, а и самите те са сътворени.",
  "Те са безжизнени мъртъвци. И не ще усетят кога ще бъдат съживени.",
  "Вашият Бог е Единственият Бог. Но сърцата на онези, които не вярват в отвъдния живот, отхвърлят истината, са надменни горделивци.",
  "Без съмнение, Аллах знае какво спотайват и какво разкриват. Наистина, Той не обича надменните.",
  "И когато им се казва: “Какво е низпослал вашият Повелител?”, казват: “Легенди на предците!”",
  "Нека да понесат всички свои товари в Последния ден, и някои товари на невежите, които те са заблудили. И колко лошо е онова, което ще понесат!",
  "И онези преди тях лукавстваха, но Аллах разруши тяхното здание из основи. Таванът им рухна отгоре, и мъченията им дойдоха, оттам откъдето не очакваха.",
  "После, в деня Къямет, Той ще ги опозори и ще каже: “Къде са Моите съдружници, заради които враждувахте?” Дарените със знанието ще кажат: “Позорът и злото Днес са за неверниците.”",
  "Тези, на които меляикетата прибират душите, когато са угнетили себе си, ще проявят показна покорност и ще кажат: “Не сме вършили зло.” Да! Наистина, Аллах знае какво сте вършили.",
  "Влезте през вратите на Джехеннема, там ще пребивавате вечно! Колко лошо е обиталището на надменните!",
  "И ще се каже на онези, които се страхуват от Аллах: “Какво е низпослал вашият Повелител?” Ще кажат: “Добро.” За благодетелните има добрина на този свят, а Отвъдният дом е най-доброто. И колко прекрасен е Домът на онези, които се страхуват от Аллах!",
  "Те ще влязат в Градините Адн, в които текат реки. Там ще получат, каквото пожелаят. Така Аллах възнаграждава благочестивите,",
  "на които меляикетата с благост прибират душите. Ще им кажат: “Мир вам!” Влезте в Дженнета заради онова, което сте вършили!”",
  "Нима [неверниците] чакат друго, освен да им се явят меляикетата или да им се яви повелята на твоя Повелител? Така постъпиха и онези, които живяха преди тях. И не Аллах бе несправедлив към тях, а те сами постъпваха несправедливо спрямо себе си.",
  "И ги сполетя злото възмездие за онова, което извършиха. И ги обгради онова, на което се присмиваха.",
  "Многобожниците казват: “Ако Аллах желаеше, нямаше да служим на нищо освен на Него, нито ние, нито бащите ни, и нямаше да възбраним без Него нищо. Така постъпваха и онези, които живяха преди тях. А нима на пратениците бе възложено друго, освен ясното послание?",
  "Ние изпращахме при всеки народ пратеник [за да им предизвести]: \u0022Покланяйте се на Аллах и се пазете от идолите!\u0022Някои от тях Аллах напъти, а някои заслужиха заблудата. Вървете по земята и вижте какъв е краят на неверниците!",
  "Дори ако ти копнееш да ги напътиш [о Мухаммед], Аллах не напътва онзи, който избира заблудата. Те нямат помощници.",
  "И се заклеха в Аллах с най-усърдните си клетви, че Аллах не ще съживи онзи, който умре. О, да! Това ще се случи съгласно истинното Му обещание, но повечето хора не знаят.",
  "[Аллах ще ги съживи], за да им разясни онова, по което бяха в разногласие, и за да узнаят неверниците, че са лъжци.",
  "Нашето Слово към нещо, когато го пожелаем, е само да му кажем: “Бъди!”. И то става.",
  "А които се преселиха заради Аллах, след като бяха угнетени, ще ги дарим с прекрасна обител в земния живот, а наградата на отвъдния е още по-голяма. Само ако знаеха!",
  "Това са тези, които търпят и само на своя Повелител се уповават.",
  "И преди теб изпращахме пратеници само мъже, на които давахме откровение. Ако не знаете, питайте хората на Книгата!",
  "Ние изпращахме пратениците с ясните знамения и Книгите. И низпослахме на теб [о, Мухаммед] Напомнянето, за да обясниш на хората какво им е низпослано и за да размислят.",
  "Нима онези, които кроят злините, не се опасяват, че Аллах не ще накара земята да ги погълне, или че мъчението не ще дойде при тях, откъдето те не очакват?",
  "Или че Той не ще ги накаже при тяхното странстване, и те не могат да избегнат това?",
  "Или че Той не ще ги сграбчи, когато ги обхване ужас? Наистина, твоят Повелител е Състрадателен, Милосърден.",
  "Нима не видяха, че всяко нещо, което Аллах е сътворил има сянка, скланяща се надясно и наляво, падайки в суджуд пред Аллах със смирение.",
  "На Аллах се покланя в суджуд всичко на небесата и всяка твар по земята, и меляикетата ­ без да проявяват високомерие.",
  "Страхуват се от своя Повелител, Който е над тях, и вършат, каквото им се повелява.",
  "И отреди Аллах: “Не приемайте два бога! Един е Бог. От Мен се бойте, само от Мен!”",
  "И Негово е всичко на небесата и на земята. На Него неизменно трябва да се покланяме. И нима се боите от друг, освен от Аллах?",
  "И каквато и благодат да имате, тя е от Аллах. И щом ви засегне беда, Него зовете за помощ.",
  "Когато Той ви избави от бедата, то някои от вас съдружават своя Повелител.",
  "Така те отричат онова, което сме им дарили. Наслаждавайте се на благата, и скоро ще узнаете!",
  "Те отделят част от онова, което Ние сме им дали, заради това, което не познава! Кълна се в Аллах, непременно ще бъдете питани за онова, което сте измисляли!",
  "И отреждат за Аллах дъщерите. Свят и пречист е Той! А за себе си онова, което желаят.",
  "И щом известят някого от тях за женска рожба, лицето му помрачнява и спотайва той своя гняв.",
  "Скрива се от хората заради лошото, което са му съобщили. Дали да я пощади за унижение, или [жива] да я зарови в пръстта? Наистина, скверни са решенията им!",
  "Онези, които не вярват в отвъдния живот, имат най-лошите качества, а най-съвършените принадлежат на Аллах. Той е Всемогъщия, Премъдрия.",
  "И ако Аллах наказваше хората за техните злодеяния [на земята], Той не би оставил на нея дори едно живо същество. Ала Той ги забавя за определен срок. И щом срокът им дойде, и с миг дори не ще го забавят, нито ще го изпреварят.",
  "И отреждат за Аллах онова, което мразят. И езиците им лъжливо съобщават, че за тях е приготвено най-хубавото. Без съмнение, за тях е приготвен Огънят и там ще бъдат изоставени.",
  "Кълна се в Аллах, вече изпращахме пратеници и на общности преди теб [о, Мухаммед]. Но шейтана разкраси за тях делата им. Днес той е техният покровител и за тях има болезнено мъчение.",
  "И низпослахме Книгата на теб, за да им разясниш онова, по което са в разногласие ­ и с напътствие, и милост за повярвалите хора.",
  "И изсипва Аллах вода от небето, и съживява с нея земята след нейната смърт. В това има знамение за хора чуващи.",
  "И в добитъка има поука за вас. Даваме ви да пиете от онова, което е в стомаха му помежду нечистотии и кръв ­ чисто мляко, приятно за пиещите.",
  "И от плодовете на палмите и гроздето взимате опияняваща напитка и хубава храна. В това има знамение за хора проумяващи.",
  "И внуши твоят Повелител на пчелите: “Издигнете си жилища сред планините и по дърветата, и в онова, което [хората] градят!",
  "После яжте от всички плодове и следвайте пътищата на вашия Повелител, които са достъпни [за вас]!” Излиза от стомаха им питие с различен цвят. В него има изцеление за хората. В това има знамение за хора премислящи.",
  "Аллах ви сътворява, после Той ви прибира душите. А някой от вас бива довеждан до най-окаяната възраст и тогава не знае нищо, след като е знаел. Аллах е Всезнаещ, Всесилен.",
  "Аллах предпочете едни от вас пред други в препитанието. А онези, които са предпочетени, не споделят своето препитание с владените от техните десници, в него да са равни. Тогава благодатта на Аллах ли отричат?",
  "Аллах ви отреди съпруги от самите вас и ви отреди от съпругите ви деца и внуци, и ви дава препитание от благата. И нима в лъжата вярват, а щедростта на Аллах отхвърлят?",
  "И вместо на Аллах те се покланят на онези, които нямат и не могат да имат за тях никакво препитание от небесата и от земята, и са безсилни.",
  "И никой не сравнявайте с Аллах! Наистина, Аллах знае, вие не знаете.",
  "Аллах дава пример с един притежаван роб, неспособен на нищо, и човек, на когото дарихме от Нас хубаво препитание, и той раздава от него тайно и явно. Нима двамата са равни? Слава на Аллах! Ала повечето от тях не знаят.",
  "И дава Аллах пример с двама мъже ­ единият е ням, неспособен на нищо, и е бреме за своя господар. Където и да го прати, той не донася добро. Нима са равни, той и онзи, който повелява справедливост и е на правия път?",
  "На Аллах принадлежи съкровеното на небесата и на земята. Настъпването на Часа е подобно на смигване с око, или още по-бързо. Наистина, Аллах над всяко нещо има сила!",
  "И ви извади Аллах от утробите на вашите майки, когато нищо не знаехте. Той ви дари със слуха и зрението, и сърцата, за да сте признателни.",
  "Не виждат ли те птиците, покорни [да летят] в небесния простор? Само Аллах ги крепи. В това има знамения за повярвалите хора.",
  "Аллах стори за вас домовете ви за отдих. Той също така стори за вас от кожите на добитъка домове, които са ви леки в дните на вашето пътуване и в дните на вашето отсядане. Той ви дари от вълната и козината, и косъма им ­ обзавеждане и ползване до определено време.",
  "И стори Аллах за вас сенки от онова, което е сътворил. Той стори за вас в планините убежища, и стори за вас одежди, които ви пазят от жегата, и доспехи, които ви пазят в битка. Така Той изпълнява Своята благодат за вас, може би ще станете мюсюлмани.",
  "Ако те се отметнат [о, Мухаммед], то твой дълг е само ясното предаване на откровението.",
  "Те узнават благодатта на Аллах, после я отричат. Повечето от тях са неверници.",
  "Един Ден ще изберем от всяка общност по един свидетел, и тогава на неверниците не ще се позволи да се оправдават, и от тях няма да се иска покаяние.",
  "И когато угнетителите видят мъчението, не ще им се облекчи то и не ще бъдат изчакани.",
  "И когато многобожниците видят онези, които те са съдружавали с Аллах, ще кажат: “Повелителю наш! Те са нашите идоли, които зовяхме вместо Теб.” А те ще им отвърнат с думите: “Вие наистина сте лъжци!”",
  "И ще изявят в този Ден на Аллах покорност, и ще изчезне от тях онова, което са измисляли.",
  "На онези, които отричат и възпират [хората ]от пътя на Аллах, Ние надбавяме наказание върху наказанието, задето сеят развала.",
  "Един Ден ще изберем от всяка общност по един свидетел за тях измежду техните редици. И теб [о, Мухаммед] ще доведем като свидетел за тези. И ти низпослахме Ние Книгата за разяснение на всяко нещо, като ръководство в правия път, милост и радостна вест за мюсюлманите.",
  "Наистина, Аллах повелява справедливост и благодетелност, и поддържане на връзките с роднините. Той възбранява покварата и порицаваното, и гнета. Наставлява ви Той, за да се поучите.",
  "И изпълнявайте обета към Аллах, щом сте обещали, и не нарушавайте клетвите, след като сте ги потвърдили и вече сте приели Аллах за ваш Свидетел! Наистина, Аллах знае това, което вършите.",
  "И не приличайте на жена, която си разкъсва преждата, след като я е изпрела ­ да превръщате своите клетви в измама помежду ви, задето една общност е по-силна и по-многобройна от друга. С това Аллах ви изпитва. А в Деня Къямет Той непременно ще ви разкрие онова, по което бяхте в разногласие.",
  "И ако Аллах пожелаеше, Той щеше да ви стори една общност. Ала оставя Той в заблуда, когото пожелае и напътва Той, когото пожелае. И непременно ще бъдете питани за това, което сте вършили.",
  "И не превръщайте своите клетви в средство за измама помежду ви, та да се подхлъзне крака ви, след като е бил устойчив, и да вкусите злото, задето сте възпирали от пътя на Аллах, и за вас да има огромно мъчение.",
  "И не продавайте обета на Аллах на никаква цена! Онова, което е при Аллах, е най-доброто за вас, само ако знаете!",
  "Това, което е при вас, секва, а което е при Аллах, е вечно. А на търпеливите Ние ще въздадем награда по-хубава от онова, което са вършили.",
  "На всеки вярващ, мъж или жена, който извършва праведно дело, Ние ще отредим прелестен живот. И ще им въздадем награда по-хубава от онова, което са вършили.",
  "И когато четеш Корана, при Аллах търси убежище от прокудения шейтан!",
  "Наистина, той няма власт над онези, които вярват и на своя Повелител се уповават.",
  "Властта му е само над онези, които се сближават с него и които съдружават с Аллах.",
  "И когато подменяхме едно знамение с друго, казаха: “Ти само си измисляш.” Аллах най-добре знае какво низпослава. Но повечето от тях не знаят.",
  "Кажи [о, Мухаммед]: “Светият Дух [Джебраил] го пренася [Корана] от твоя Повелител с истината, за да укрепи повярвалите, и за вярно ръководство, и радостна вест за мюсюлманите.”",
  "И знаем Ние, че казват: “Някакъв човек го обучава.” Езикът на онзи, към когото клонят, е чуждоземен, а този [Коран] е на ясен, арабски език.",
  "Които не вярват в знаменията на Аллах, не ще ги напъти Аллах и за тях има болезнено мъчение.",
  "Лъжа измислят само онези, които не вярват в знаменията на Аллах. Те са лъжците.",
  "Гневът на Аллах пада върху този, който се отрича от Аллах, след като е повярвал ­ освен който е бил принуден, но сърцето му принадлежи на вярата. Ала които разтворят гръд за неверието, над тях е гневът на Аллах и за тях има огромно мъчение.",
  "Това е, защото възлюбиха земния живот повече от отвъдния и защото Аллах не напътва невярващите хора.",
  "Тези са, на които Аллах запечата сърцата и слуха, и зрението, тези са нехайните.",
  "Без съмнение, в отвъдния живот те са губещите.",
  "Наистина, твоят Повелител след всичко това прощава и помилва тези, които са се преселили, след като са подложени на изкушение, после се борят по пътя на Аллах и търпят.",
  "Един Ден всеки ще дойде да защити себе си и на всеки докрай ще се изплати за онова, което е вършил. И не ще бъдат угнетени.",
  "И дава Аллах пример с едно селище. То бе мирно, спокойно [Мекка]. Получаваше препитанието си отвсякъде в изобилие. Но отрече то благата на Аллах, тогава Аллах го накара да изпита одеянието на глада и страха заради онова, което [жителите му] са сторили.",
  "Вече дойде при тях Пратеника измежду им, но го взеха за лъжец. Тогава ги постигна мъченията, докато постъпваха несправедливо.",
  "Яжте от онова, което Аллах ви даде за препитание ­ разрешено, приятно ­ и бъдете признателни за щедростта на Аллах, ако само на Него се покланяте!",
  "Възбрани ви Той мършата и кръвта, и свинското месо, и закланото за друг, а не за Аллах. А който е бил принуден, без да е потисник, нито престъпващ ­ Аллах е Опрощаващ, Милосърден.",
  "И не изричайте лъжата, която езиците ви описват: “Това е позволено, а това е възбранено”, за да не измисляте лъжа за Аллах. Които измислят лъжа за Аллах, те не ще сполучат.",
  "Кратко наслаждение ­ и за тях има болезнено мъчение.",
  "А на юдеите възбранихме онова, за което ти разказахме преди. И не Ние ги угнетихме, а те себе си угнетиха.",
  "Наистина, твоят Повелител опрощава и помилва онези, които вършат зло в неведение, но след това се разкаят, и поправят извършеното.",
  "Наистина, Ибрахим бе водител, покорен на Аллах, правоверен, и не бе от многобожниците.",
  "Той бе признателен на Аллах за благата, и Той го избра и го насочи по правия път.",
  "И му отредихме добрина в земния живот, и в отвъдния е сред праведниците.",
  "После ти разкрихме [о, Мухаммед]: “Следвай религията на Ибрахим правоверния!” Той не бе от многобожниците.",
  "Съботата бе сторена само за онези, които бяха в разногласие за нея. В Деня Къямет твоят Повелител ще отсъди между тях за онова, по което бяха в разногласие.",
  "Призовавай към пътя на твоя Повелител с мъдрост и хубаво поучение, и спори с тях по най-хубавия начин! Твоят Повелител най-добре знае кой се е отклонил от Неговия път и знае този, който следва правия път.",
  "И ако наказвате [о, правоверни], накажете със същото, с което са ви наказали! А ако търпите, това е най-доброто за търпеливите.",
  "И търпи! Твоето търпение е само с подкрепата на Аллах. И не скърби за тях, и не се притеснявай от тяхното лукавство!",
  "Наистина, Аллах е с богобоязливите и с благодетелните.",
  "Пречист е Онзи, Който пренесе Своя раб нощем от Свещената джамия до Най-далечната джамия, околностите на която Ние благословихме, за да му покажем от Нашите знамения. Той е Всечуващия, Всезрящия.",
  "И дадохме на Муса Книгата, и я сторихме вярно ръководство за синовете на Исраил: “Да не приемате друг покровител освен Мен,",
  "о, потомство на онези, които пренесохме заедно с Нух!” Наистина, той бе признателен раб.",
  "Предрекохме Ние на синовете на Исраил в Книгата: “Ще безчинствате по земята два пъти и ще бъдете прекалено надменни и високомерни.”",
  "И когато настъпи времето за първото от двете безчинства, Ние изпратихме срещу вас Наши раби, които имаха огромна мощ, и проникнаха в домовете. И така обещанието бе изпълнено.",
  "После ви дадохме надмощие над тях и ви подпомогнахме с имоти и синове, и ви сторихме по-многочислени.",
  "Ако благодетелствате, за себе си благодетелствате, а ако вършите зло, то пак е за вас. И когато настъпи срока на последното обещание, Ние позволихме на вашите врагове да ви унижат и да влязат в Джамията, както влязоха там първия път, и съвсем да унищожат онова, което им е попаднало под ръка.",
  "Може би, вашият Повелител ще ви помилва. И ако вие се върнете към безчинството, то Ние ще се върнем към наказанието. И сторихме Джехеннема място на заточение за неверниците.",
  "Наистина, този Коран показва най-правилния път и благовества повярвалите, които вършат праведни дела, че ще имат велика награда.",
  "А на онези, които не вярват в отвъдния живот, Ние сме приготвили мъчителни страдания.",
  "Човек зове злото, както зове и доброто. Човек е припрян.",
  "И сторихме нощта и деня две знамения. И потопихме в мрак знака на нощта, и сторваме осветяващ знака на деня, за да търсите благодат от вашия Повелител и за да знаете броя на годините, и изчислението. И всяко нещо разяснихме подробно.",
  "И привързахме делата на всеки човек към неговата шия. И в деня Къямет ще му извадим книга, която той ще намери разтворена:",
  "[Ще му бъде казано:]“Чети своята книга! Днес е достатъчно да си направиш равносметка за себе си.”",
  "Който върви в правия път, той постъпва за свое благо, а който е изпаднал в заблуда, той постъпва в своя вреда. Нито една душа няма да носи чуждо бреме. И не наказвахме [хората], докато не проводехме пратеник.",
  "И ако пожелаем да изтребим селище, повеляваме на живеещите в охолство там [да се смирят пред Аллах], а те престъпват. Тогава се сбъдва срещу него словото и напълно го опустошаваме.",
  "И колко поколения погубихме след Нух! Достатъчен е твоят Повелител Сведущ и Всезрящ за греховете на Своите раби.",
  "Който възжелае преходния живот, то в него му даряваме това, каквото Ни е угодно, за когото поискаме. После му отреждаме Джехеннема, там ще гори презрян и прокуден.",
  "А който възжелае отвъдния живот и както подобава се старае за него, и е вярващ на него старанието му ще се отплати.",
  "За всички набавяме и за тези, и за онези от дара на твоя Повелител. Дарът на твоя Повелител не е възбранен.",
  "Виж как предпочетохме едни над други! А отвъдният живот е по-велик по степени и по-велик за предпочитание.",
  "И не се покланяй на друг Бог заедно с Аллах, та да не се окажеш порицаван, унизен!",
  "И повели твоят Повелител да не се покланяте на друг, освен на Него, и да правите добрина родителите! Ако единият от тях или и двамата достигнат старостта при теб, не им казвай: “Уф!” и не ги навиквай, а им казвай ласкави слова!",
  "И от милосърдие спусни за тях крилото на смирението и кажи: “Повелителю мой! Помилвай ги, както те ме отгледаха от малък!”",
  "Вашият Повелител най-добре знае какво е в душите ви. Ако сте праведни, то Той опрощава на разкайващите се.",
  "И отдай на роднината правото му, и на нуждаещия се, и на пътника [в неволя], но не пилей с прахосничество!",
  "Прахосниците са братя на шейтана. А шейтана е голям неблагодарник към своя Повелител.",
  "И ако се отдалечиш от тях, търсейки от своя Повелител, милост на която се надяваш, кажи им поне блага дума!",
  "И не позволявай на ръката ти да е прикована към шията [в скъперничество], и не бъди [разточителен] като я разтваряш всецяло, та да не станеш упрекван, опечален!",
  "Наистина, твоят Повелител увеличава препитанието, на когото пожелае и Той го намалява. Той вижда и знае Своите раби.",
  "И не убивайте децата си поради страх от нищета! Ние даваме препитание на тях, и на вас. Наистина, убиването на деца е голям грях.",
  "И не пристъпвайте към прелюбодеянието зина! То е мерзост и е злочест път.",
  "И не убивайте душа, която Аллах е възбранил, освен ако имате право! А който бъде убит несправедливо, Ние даваме власт на неговия наследник, но да не прекалява в отмъщението за убийството! На него ще му бъде оказана помощ.",
  "И не се приближавайте към имуществото на сирака, освен за негово благо, докато той не достигне зрелост! И изпълнявайте своите обещания! За обещанията се носи отговорност.",
  "И изпълвайте мярката, когато мерите, и претегляйте с точни везни! Това е най-доброто и най-хубавото за изход.",
  "И не следвай онова, което не знаеш! Наистина, слухът, и зрението, и сърцето всички те ще бъдат питани.",
  "И не стъпвай по земята с надменност! Ти нито ще пробиеш земята, нито ще се въздигнеш, колкото планините.",
  "Всичко това зло е ненавистно на твоя Повелител.",
  "Това е от мъдростта, която твоят Повелител ти разкри в откровение. И не се покланяй на друг бог заедно с Аллах, та да не бъдеш хвърлен в Джехеннема упрекван, прокуден!",
  "Нима [о, съдружаващи] вашият Повелител е заделил за вас синовете, а за Себе Си е взел дъщери измежду меляикетата? Наистина, изричате ужасни думи.",
  "И дадохме разяснения в този Коран, за да се поучат, а това само увеличава тяхната ненавист.",
  "Кажи [о, Мухаммед]: “Ако имаше заедно с Него други богове, както казват, тогава те щяха да търсят път към Владетеля на Трона.”",
  "Пречист е Той и е много високо, превисоко над онова, което говорят!",
  "Прославят Го седемте небеса и земята, и всичко по тях. И няма нищо, което да не прославя Неговата възхвала. Ала вие не разбирате прославата им. Наистина, Той е Всеблаг, Опрощаващ.",
  "И когато четеш Корана, спускаме невидима завеса между теб и онези, които не вярват в отвъдния живот.",
  "И сложихме сърцата им в броня, да не го разбират, и в ушите им глухота. И когато споменаваш в Корана единствено твоя Повелител, те обръщат гръб с отвращение.",
  "Най-добре Ние знаем какво чуват, когато те слушат [скришом]. И когато си шепнат тайно, то угнетителите си казват: “Вие следвате само един омагьосан мъж.”",
  "Виж как те уподобиха и се заблудиха, и вече са неспособни да намерят пътя!",
  "И казват: “Нима, след като станем кости и пръст, нима наистина ще бъдем съживени в ново творение?”",
  "Кажи: [Вие ще бъдете съживени]“Дори и да станете камъни или желязо,",
  "или творение от нещо, което ви се представя за велико в сърцата ви!” И ще попитат: “Кой ще ни възстанови?” Кажи: “Онзи, Който ви създаде първия път.” И ще поклатят към теб глава и ще попитат: “Кога ще бъде това?” Кажи: “Може би това ще се случи много скоро.”",
  "Деня, в който Той ще ви позове и ще откликнете с хвалебствия на Неговата повеля, и ще мислите, че само малко сте престояли на земята.",
  "И кажи на Моите раби да говорят най-хубави слова, защото шейтана сее раздор между тях. Наистина, шейтана е явен враг на човека.",
  "Вашият Повелител най-добре ви познава. Ако пожелае, ще ви помилва, или ако пожелае, ще ви накаже. И не те изпратихме да бъдеш техен покровител.",
  "Твоят Повелител най-добре знае всички на небесата и на земята. И предпочетохме едни пророци пред други. И дадохме на Дауд Книгата Зебур.",
  "Кажи: “Позовете онези, които приемате за бог вместо Аллах! Те нито могат да премахнат бедата от вас, нито да я отклонят към други.”",
  "Онези, които [съдружаващите] зоват, се стремят да се доберат до своя Повелител, кой от тях да бъде най-близо, и се надяват на Неговата милост, и се страхуват от Неговото мъчение. Наистина, мъчението на твоя Повелител е за опасение.",
  "И не ще има селище, което Ние да не сме погубили преди Деня Къямет, или да не сме го подложили на сурово наказание. Всичко това е предначертано в Книгата.",
  "Ние не изпратихме знаменията само защото предишните поколения ги взимаха за лъжа. И дадохме на самудяните камилата, като явно знамение, а те постъпиха с нея несправедливо. И изпращаме Нашите знамения единствено за заплаха.",
  "И ти казахме: “Наистина, твоят Повелител обхваща хората.” И сторихме видението, което ти показахме, и прокълнатото дърво в Корана, само за изкушение на хората. И ги заплашваме, но това само увеличава огромната им непокорност.",
  "И когато казахме на меляикетата: “Сведете чела пред Адам!”, те се поклониха, и само Иблис каза: “Нима аз ще се поклоня на този, когото Ти сътвори от глина?”",
  "Той каза: “Погледни какъв е този, когото Ти почете повече от мен. Ако ми дадеш отсрочка до Деня Къямет, то аз непременно ще завладея неговото потомство, освен малцина.”",
  "[Всевишният Аллах] Каза: “Върви! А който от тях те последва, възмездието ви е Джехеннемът, обилно възмездие.",
  "И подмамвай с твоя глас когото можеш от тях, и пусни в ход против тях своята конница и пехота, и поделяй с тях богатствата и децата, и им обещавай!” Наистина, обещанията на шейтана са измамни.",
  "“Наистина, ти нямаш власт над Моите раби. И достатъчно е, че твоят Повелител се явява техен Покровител.”",
  "Вашият Повелител е, Който придвижва за вас корабите в морето, за да търсите от Неговата благодат. Той е Милосърден към вас.",
  "И когато ви засегне беда в морето, онези, които зовете, изчезват, освен Него. А когато Той ви спаси и изведе на сушата, вие се извръщате. Наистина, човекът е неблагодарник.",
  "Нима не се опасявате, че Той може да накара сушата да ви погълне, или че не ще изпрати срещу вас ураган от камъни? После не ще намерите за себе си покровител.",
  "Или сте уверени, че Той няма да ви върне в морето повторно, и не ще изпрати срещу вас ломящ вятър, та да ви издави заради вашето неверие? После не ще си намерите в това помощник срещу Нас.",
  "Ние почетохме синовете на Адам, и им позволяваме да се предвижват по суша и море. Ние им даваме от благата и ги дарихме с явно превъзходство над много други творения.",
  "В Деня ще позовем всички хора с техните предводители. Тогава онези, чиято книга е подадена в десницата им, ще четат [с доволство] книгата си и към тях няма да бъде проявена несправедливост дори с големината на влакънце от фурма.",
  "А който на този свят е сляп, той ще бъде сляп и в отвъдния, и ще бъде най-заблудения за пътя.",
  "И се домогваха да те отклонят от онова, което ти разкрихме [о, Мухаммед], за да измислиш за Нас друго, и тогава щяха да те вземат за приятел.",
  "И ако Ние не те бяхме подкрепили, за малко щеше да склониш към тях.",
  "Тогава щяхме да те накараме двойно да вкусиш [мъчението на] живота и двойно на смъртта. После не ще си намериш помощник срещу Нас.",
  "И се домогваха да напуснеш земята [на Мека], за да те прогонят оттам. Тогава и те щяха да останат само малко след теб.",
  "Така постъпваха спрямо Нашите пратеници, които изпратихме преди теб. И не ще откриеш промяна в Нашата повеля.",
  "Извършвай молитвите намаз от захождането на слънцето до мрака на нощта, и чети Корана на разсъмване! Наистина, на разсъмване четенето на Корана се засвидетелства.",
  "И в част от нощта бодърствай с четене на Коран по време на допълнителните намази. Може би, твоят Повелител ще те въздигне на похвално място.",
  "Кажи: “Повелителю мой! Въведи ме през входа на истината и ме изведи през изхода на истината! И дай ми за подкрепа власт от Теб !”",
  "И кажи: “Дойде истината и погина лъжата. Наистина, лъжата е обречена на гибел.”",
  "Ние низпославаме в Корана това, което е изцеление и милост за правоверните, а на угнетителите той надбавя само загуба.",
  "И когато дадем благодат на човек, той се извръща и се отдалечава по своя си път. А когато го засегне злото, той потъва в отчаяние.",
  "Кажи: “Всеки човек избира своя път, а вашият Повелител най-добре знае, кой следва по-правия път.”",
  "И те питат за духът (душата, Джебраил). Кажи: “Духът е възникнал по повеля на моя Повелител. На вас ви е дадено само малко от знанието за него.”",
  "И ако Ние пожелаем, ще ти отнемем онова, което ти разкрихме в откровение. И никой не би те защитил от Нас,",
  "но само по милост от твоя Повелител [не ще го отнемем]. Наистина, благодатта Му към теб е велика!",
  "Кажи: “Ако хората и джиновете се съберат, за да създадат нещо подобно на този Коран, то това няма да им се отдаде, дори един на друг да си помагат.”",
  "Ние разяснихме за хората всякакви примери в този Коран, но повечето хора отхвърлят всичко, освен неверие.",
  "И казаха: “Не ще ти повярваме, докато не направиш да бликне за нас извор от земята,",
  "или да имаш градина с палми и грозде, и да направиш да бликнат сред нея реки в изобилие,",
  "или да направиш небето да падне както твърдиш върху нас на отломки, или да доведеш насреща ни Аллах и меляикетата,",
  "или да имаш дом от скъпоценности, или да се възкачиш на небето. И не ще повярваме на твоето възкачване, докато не ни свалиш книга, която да прочетем.” Кажи [о, Мухаммед]: “Пречист е моят Повелител! Не съм ли само един човек-пратеник?”",
  "И пречеше на хората да повярват, когато им се яви напътствието, само това, че казваха: “Нима Аллах ни проводи човек-пратеник?”",
  "Кажи: “Ако имаше на земята меляикета, които да ходят спокойно, щяхме да им свалим от небето меляике-пратеник.”",
  "Кажи: “Достатъчен е Аллах за Свидетел между мен и вас. Наистина, Той знае и вижда Своите раби.”",
  "Когото Аллах напъти, той е на правия път. А за този, когото Аллах остави в заблуда, ти ­не ще намериш покровител вместо Него. И ще ги съберем в Деня Къямет лежащи по очи слепи, неми и глухи. Мястото им е Джехеннемът. Всякога, щом позагасне, ще им добавяме пламъци.",
  "Това е тяхното възмездие, защото не повярваха в Нашите знамения и казваха: “Нима, като станем кости и пръст, нима наистина ще бъдем съживени в ново творение?”",
  "Нима не виждат, че Аллах, Който е сътворил небесата и земята, може да сътвори и подобни на тях? И отреди им срок, за който няма съмнение, но угнетителите отхвърлят всичко, освен неверието.",
  "Кажи: “Дори да притежавахте съкровищниците с милостта на моя Повелител, и тогава щеше да ви се свиди поради страх от [тяхното] изчерпване, тъй като човекът е скъперник.”",
  "И вече дадохме на Муса девет ясни знамения. И питай [о, Мухаммед] синовете на Исраил, как той дойде при тях и Фираунът му рече: “О, Муса! Мисля, че наистина си омагьосан.”",
  "[Муса] казал: “Ти вече узна, че тези [знамения] ги низпосла като явни доводи не друг, а Повелителят на небесата и на земята. О, Фираун! Мисля, че наистина ти си погубен.”",
  "И искаше [Фирауна] да ги прогони от Земята [на Египет]. И издавихме него и всички, които бяха заедно с него.",
  "И рекохме след това на синовете на Исраил: “Обитавайте тази земя. И когато се изпълни последното обещание за отвъдния живот, Ние ще ви съберем всички вас заедно.”",
  "Ние го низпослахме [Корана] с истината, и като истината той стигна до вас. И те изпратихме Ние [о, Мухаммед] само като благовестител и предупредител.",
  "Ние разделихме Корана на части, за да го четеш пред хората бавно. И го низпослахме постепенно.",
  "Кажи: “И да вярвате в него, и да не вярвате, дарените със знанието преди това, покорно правеха седжде, когато им бъде четен.",
  "И казват: “Пречист е нашият Повелител! Обещанието на нашия Повелител непременно ще се изпълни.”",
  "И покорно правят седжде, плачейки. И това им надбавя смирение.",
  "Кажи: “Зовете [Го] Аллах или зовете [Го] Всемилостивия! Както и да [Го] зовете, Негови са Най-прекрасните имена. И не извършвай гръмогласно своята молитва намаз, и не я извършвай шепнешком, а избери среден път в това!”",
  "И кажи: “Слава на Аллах, Който не се е сдобивал със син, и Който не е имал съдружник във властта, и на Който не е нужен помощник срещу унижението. И Го прославяй с възвеличаване!",
  "Слава на Аллах, Който низпосла на Своя раб Книгата и не стори в нея изопачение!",
  "Достоверна да предупреждава за сурово мъчение от Него и да благовества правоверните, които вършат праведни дела, че за тях е приготвена прекрасна награда [в Дженнета],",
  "в който ще останат вечно.",
  "И да предупреждава онези, които казват: “Аллах се сдоби със син.”",
  "Нито те имат знание за това, нито предците им. Тежки думи излизат от устата им. Те не изричат друго, освен само лъжа.",
  "Не погубвай себе си от скръб по тях [о, Мухаммед], ако не повярват в това послание.",
  "Наистина, Ние сторихме това, което е на земята, да е нейна украса, за да ги изпитаме кой от тях е по-добър по деяние.",
  "И ще превърнем Ние това, което е на нея, в безплодна пръст.",
  "Нима смяташ, че [историята на] хората от пещерата и ар-Раким е някакво чудо сред Нашите знамения?",
  "Когато младежите се приютиха в пещерата и казаха: “Повелителю наш! Дай ни милосърдие от Теб и ни приготви напътствие за нашето дело!”",
  "И запечатахме ушите им в пещерата години наред.",
  "После ги събудихме, за да отличим коя от двете групи ще пресметне по-точно, какъв срок са прекарали.",
  "Ние [о, Мухаммед] ще ти разкажем тяхната история правдиво. Те бяха младежи, които повярваха в своя Повелител, и Ние увеличихме привързаността им към правия път.",
  "И укрепихме сърцата им, когато се възправиха и казаха: “Нашият Повелител е Повелителят на небесата и на земята! Ние не ще зовем друг Бог освен Него. Иначе ще сме изрекли голяма лъжа.",
  "Този наш народ започна да се покланя на други богове вместо на Него. Защо не донесат в полза на това явен довод? Кой е по-голям угнетител от онзи, който измисля лъжа за Аллах?”",
  "[Един от тях скришом каза]: “Щом вие се отделяте от тях и от онова, на което се покланят вместо на Аллах, то скрийте се в пещерата, и вашият Повелител ще разстеле за вас от Своята милост и ще стори вашето дело леко.”",
  "И виждаш слънцето, когато изгрява, да се отклонява отдясно на пещерата им, и когато залязва, да ги отминава отляво, както са насред нея. Това са били някои от знаменията на Аллах. Този, когото Аллах води в правия път, той е напътеният, а когото Той оставя в заблуда, не ще намериш за него покровител да го води.",
  "И ги смяташ за будни, а те са в дрямка и Ние ги обръщаме надясно и наляво. И кучето им е проснало лапи на входа. Съзреш ли ги, ще се отвърнеш от тях в бяг и ще се изпълниш с ужас!",
  "И така Ние ги събудихме, за да се питат помежду си. Един от тях каза: “Колко време прекарахте [в пещерата]?” Те казаха: “Прекарахме ден или част от деня.” Казаха: “Вашият Повелител най-добре знае колко прекарахте. Сега изпратете някого от вас с тези ваши монети до града. Нека види там коя храна е най-чиста, и да ви донесе от нея за препитание! Но нека да бъде внимателен, и никой да не се досети за вас!",
  "Ако узнаят за вас, ще ви пребият с камъни или ще ви върнат към тяхната религия, и тогава никога не ще сполучите.”",
  "Така Ние осведомихме [хората] за тях, за да знаят, че обещанието на Аллах е истинно и няма съмнение за Часа. Когато [хората] заспориха помежду си за тях, едни казаха: “Постройте над тях постройка! Техният Повелител най-добре ги знае.” А онези, които надвиха в спора, казаха: “Да направим храм над тях!”",
  "Ще кажат [някои]: “Били са трима, четвъртото е кучето им.”. И ще кажат [други]: “Били са петима, шестото е кучето им.” Така се опитваха да отгатнат съкровеното. И други ще кажат [още]: “Били са седем, осмото е кучето им.” Кажи [о, Мухаммед]: “Моят Повелител най-добре знае техния брой. Това е известно само на малцина.” И не спори относно тях, освен за ясно казаното! И не се допитвай за тях до никого!",
  "И никога не казвай: “Ще свърша това утре.”,",
  "[без да добавиш]: “Само, ако Аллах пожелае!” И спомни си твоя Повелител, ако забравиш, и кажи: “Дано моят Повелител ме насочи още по-близо до правия път!”",
  "И прекарали в пещерата си триста години и още девет.",
  "Кажи: “Аллах най-добре знае колко са прекарали. Негово е съкровеното на небесата и на земята. Как прекрасно Той [всичко] вижда и чува! Нямат те друг покровител освен Него, и никой не приема решения заедно с Него.”",
  "И чети [о, Мухаммед] онова, което ти бе разкрито от Книгата на твоя Повелител! Никой не ще подмени Неговите Слова и не ще намериш убежище при друг освен при Него.",
  "И бъди търпелив заедно с онези, които зоват своя Повелител сутрин и вечер, искайки Неговия Лик! И не отмествай очи от тях, възжелавайки украсата на земния живот, и не се подчинявай на тези, чиито сърца Ние сторихме небрежни за Нашето споменаване, който следва страстите си, и чиито дела ще се окажат погубени!",
  "И кажи: “Истината е от вашия Повелител. Който желае, нека да вярва, а който желае, нека да остане неверник!” Ние приготвихме за угнетителите Огъня, загражденията на който ги обкръжават от всички страни. И ако викнат за помощ, ще им се помогне с вода като разтопен метал, която изпича лицата. Колко гнусно е такова питие и колко лошо място е там за отсядане!",
  "Които вярват и вършат праведни дела, то Ние не ще погубим наградата на никой благодетелен.",
  "За тези са Градините Адн, сред които реки текат. Ще носят там украшения гривни от злато, и ще са облечени в зелени одежди от атлаз и брокат, облегнати там на престоли. Колко хубаво е за въздаяние и колко прекрасно място е там за отсядане!",
  "И им дай пример с двама мъже. Направихме за единия от тях две градини с грозде, които обградихме с палми, и пръснахме помежду им посеви.",
  "И двете градини даряваха своите плодове, без да се погуби нищо от тях. И сторихме река да бликне през двете.",
  "И имаше той плодове, и каза на своя другар, говорейки с него: “Аз имам по-голямо богатство от теб и повече хора!”",
  "И влезе в своята градина, угнетявайки себе си. Каза: “Не мисля, че това някога ще изчезне.",
  "И не мисля, че Часът ще настъпи. А дори да бъда върнат при моя Повелител, [там] имам по-добро място за връщане, отколкото тук .”",
  "Неговият другар, говорейки с него, му каза: “Нима не вярваш в Онзи, Който те сътвори от пръст, после от частица сперма, после те направи мъж?",
  "Ала за мен Той е Аллах, моят Повелител, и не приобщавам никого към моя Повелител.",
  "И защо, когато влезе в своята градина, ти не рече: “Така е пожелал Аллах! Няма друга сила, освен силата на Аллах! Ти смяташ, че имам по-малко богатство и деца от теб,",
  "но моят Повелител може да ми даде по-добра от твоята градина и да прати върху нея напаст от небето, та да се окаже тя безплодна пръст.",
  "Или водата й ще потъне под земята, и ти не ще си в състояние да я издириш.”",
  "И плодовете му бяха погубени, и започна той да кърши ръце по онова, което е похарчил за нея, а тя е рухнала до основи. И каза: “О, да не бях приобщавал никого към моя Повелител!”",
  "И нямаше той хора, които да му помогнат вместо Аллах, нито сам да си помогне.",
  "В такива случаи да окаже поддръжка може само Аллах, Истинния. При Него е най-доброто въздаяние и при Него е най-добрият изход.",
  "И им дай за пример земния живот. Той е подобен на вода, която Ние изливаме от небето. С нея изникват растенията по земята, после изсъхват и ветровете ги разпиляват. Наистина, Аллах за всяко нещо има сила.",
  "Богатството и децата са украсата на земния живот, но непреходните праведни дела са най-доброто за въздаяние при твоя Повелител и са най-доброто за надежда.",
  "[Помнете] Деня, в който ще раздвижим планините и ще видиш земята плоска равнина. И ще ги съберем всички [тварите], и не ще пропуснем никого от тях.",
  "И ще бъдат представени на твоя Повелител в редици: “Ето, дойдохте при Нас, както ви сътворихме първия път. А твърдяхте, че Ние никога не ще ви срещнем.”",
  "И ще бъде изложена книгата [на делата]. Тогава ще видиш престъпниците в уплах от онова, което е в нея, и ще кажат: “О, горко ни!” Каква е тази книга, която не пропуска нищо, нито малък, нито голям грях, без да го пресметне?” И ще намерят пред себе си всичко, което са вършили. Твоят Повелител с никого не постъпва несправедливо.",
  "И когато Ние казахме на меляикетата: “Сведете чела пред Адам!” Всички се поклониха, освен Иблис. Той бе от джиновете и не послуша повелята на своя Повелител. Нима него и потомството му ще приемете за покровители вместо Мен, а те са ваш враг? Колко лоша е за несправедливите тази замяна!",
  "Аз не ги сторих свидетели при сътворяването на небесата и на земята, нито при сътворяването на тях самите. Аз не приемам за помощници тези, които заблуждават другите.",
  "В Деня, когато Той ще каже: “Призовете Моите съдружници, за съществуването на които предполагахте!” И ще ги призоват, но не ще им откликнат. И ще сторим помежду им гибелна [преграда] пропаст.",
  "И щом престъпниците видят Огъня, ще се убедят, че ще попаднат в него. И не ще намерят избавление оттам.",
  "И вече разяснихме за хората всякакви примери в този Коран. Но човек най-много от всичко е склонен да оспорва.",
  "И какво пречи на хората да повярват, когато им се яви вярното ръководство, и да молят своя Повелител за опрощение, или трябва да ги сполети съдбата на предците, или да дойде мъчението насреща им?",
  "Ние изпращаме пратениците само като благовестители и предупредители. Неверниците обаче спорят, за да заличат истината чрез лъжата. И взимат на присмех Моите знамения и онова, с което бяха предупреждавани.",
  "И кой е по-голям угнетител от онзи, комуто бяха напомнени знаменията на неговия Повелител, а той се отдръпна от тях и забрави какво е сторил с ръцете си преди? Ние сложихме сърцата им в броня, за да не го разбират [Корана], а ушите им са поразени от­ глухота. Дори да ги призовеш към напътствието [о, Мухаммед], те никога не ще застанат на правия път.",
  "Твоят Повелител е Опрощаващия, Владетеля на милосърдието.­ Ако Той ги накажеше за онова, което са придобили, щеше да им ускори мъчението, ала за тях е предначертан срок, и те не ще намерят убежище от него.",
  "Ние погубихме тези селища, когато угнетяваха, и сторихме за тяхната гибел предначертан срок.",
  "И когато Муса каза на своя слуга: “Не ще спра, додето не стигна мястото, където се събират двете морета, дори да продължа с години.”",
  "И когато стигнаха мястото, където се събират двете морета, забравиха своята риба, и тя пое по пътя си в морето, сякаш в подземен проход.",
  "И когато се отправиха нататък, той каза на слугата си: “Дай ни [рибата] за нашия обед! Усетихме изтощение от това наше пътуване.”",
  "Той [слугата] отговори: “Помниш ли, когато се приютихме до скалата? Аз забравих за рибата, и само шейтана ме накара да забравя за това и да не се сетя. И по чудо тя пое пътя си в морето.”",
  "[Муса] възкликнал: “Това е, към което се стремяхме!” И двамата се върнаха, обратно следвайки своите дири.",
  "И намериха един от Нашите раби, комуто бяхме оказали милост и го бяхме научили на знание от Нас.",
  "Муса му каза [на Хъдър]: “Може ли да те последвам, за да ме научиш на онова, на което си научен за верния път?”",
  "Той каза: “Ти не ще можеш да търпиш заедно с мен.",
  "И как ще изтърпиш онова, за което нямаш знание?”",
  "Каза [Муса]: “Ще откриеш, ако Аллах пожелае, че съм търпелив и не ще ти се противопоставя в нищо.”",
  "Каза [Хъдър]: “Ако ме последваш, не ме питай за нищо, докато аз сам не ти спомена за него!”",
  "И тогава двамата тръгнаха. Когато се качиха на кораба, [Хъдър] го проби. Каза [Муса]: “Нима го проби, за да издавиш пътниците му? Ти извърши нещо недопустимо.”",
  "Той каза: “Нали ти казах, че не ще можеш да търпиш заедно с мен?”",
  "Той каза: “Не ме упреквай за това, че забравих, и не ме натоварвай с нещо непосилно за мен!”",
  "И продължили по пътя си, додето не срещнаха едно момче, и той го уби. Каза [Муса]: “Нима ти уби една чиста душа не за възмездие? Ти извърши нещо скверно.”",
  "Той каза: “Нали ти казах, че не ще можеш да търпиш заедно с мен?”",
  "[Муса] каза: “Ако после те попитам за [още] нещо, тогава повече не ме води с теб! Ти вече ще имаш извинение от мен.”",
  "И продължили по пътя си, додето стигнаха при жителите на едно селище. Поискаха от жителите му да ги нахранят, а те отказаха да ги нагостят. И видяха там стена, готова да рухне. Той я изправи. [Муса] каза: “Ако пожелаеше, ти би взел отплата за това.”",
  "Той каза: “Тук аз ще се разделя с теб, ще ти съобщя тълкуването на това, за което не можа да изтърпиш.",
  "Що се отнася до кораба, то той принадлежеше на бедняци, които се трудеха в морето. Аз исках да го повредя, защото зад тях имаше цар, който отнема насила всеки кораб.",
  "Що се отнася до момчето, то­ родителите му бяха вярващи, и се опасявахме то да не ги въвлече в произвол и неверие.",
  "И искахме техният Повелител да ги дари в замяна с по-добър по чистота и по-милосърден [син] към своите близки.",
  "Що се отнася до стената, то тя принадлежеше на две момчета-сираци от града. Под нея имаше съкровище за тях. Баща им беше праведник, и твоят Повелител поиска да стигнат зрелост и да извадят съкровището си като милост от твоя Повелител. Аз не постъпвах по свое усмотрение. Такова е тълкуването на това, за което ти не можа да изтърпиш.”",
  "И те питат за Зуль Карнейн. Кажи [о, Мухаммед]: “Ще ви известя нещо за него.”",
  "Наистина, Ние го укрепихме на земята и му дадохме път към всяко нещо.",
  "И пое той по един път.",
  "Когато стигна там, където залязва слънцето, той видя, че то залязва в мътен [или горещ] извор. Около него намери хора. Ние казахме: “О, Зуль Карнейн! Можеш или да ги накажеш, или да им сториш добрина.”",
  "Той каза: “Онзи, който постъпва несправедливо, ще го накажем. После ще бъде върнат при неговия Повелител и Той ще го накаже със сурово мъчение.",
  "А онзи, който е повярвал и върши праведни дела, негова е Най-прекрасната награда и ще му отредим нашата най-лека повеля.”",
  "После той пак тръгна на път.",
  "Когато стигна изгрева на слънцето. Намери го да изгрява над хора, за които Ние не бяхме сторили никакво покривало срещу него.",
  "Ето така! Ние обгръщаме със знание всичко, което се е случило с него.",
  "После той пак тръгна на път.",
  "Когато стигна между двете планини, той видя в подножието им хора, които почти не схващаха слово.",
  "Те казаха: “О, Зуль Карнейн! Яджудж и Маджудж разпространяват развала по земята. Дали да ти платим данък, за да направиш между нас и тях преграда?”",
  "Той каза: “Онова, с което ме укрепи моят Повелител, е по-добро. Помогнете ми със сила и ще направя между вас и тях здрава стена!",
  "Подайте ми железни късове.” Когато запълни пространството между двата склона, той каза: “Раздухвайте!” Когато ги превърна в огън, каза: “Донесете ми разтопена мед, за да я излея върху него!”",
  "И [Яджудж и Маджудж] нито можаха да я изкатерят, нито можаха да я пробият.",
  "[Зуль Карнейн] каза: “Това е милост от моя Повелител! Когато се изпълни обещаното от моя Повелител, Той ще я превърне в руини. Обещанието на моя Повелител е истинно.”",
  "Тогава Ние ще позволим [на Яджудж и Маджудж] едни от тях да се смесят с другите хора и ще се протръби с Рога, и Ние всички ще ги съберем заедно.",
  "В този Ден Ние ясно ще покажем Джехеннема на неверниците,",
  "върху чиито очи има покривало пред Моето напомняне и не могат да чуят.",
  "Нима неверниците смятат, че ще направят Моите раби свои покровители и помощници вместо Мен? Наистина, Ние приготвихме Джехеннема за обиталище на неверниците.",
  "Кажи [о, Мухаммед]: “Да ви известим ли за най-губещите по деяния,",
  "онези, чието старание в земния живот се погубва, а те си мислят, че вършат добро дело?”",
  "Те са онези, които отхвърлят знаменията на своя Повелител и срещата с Него. Техните деяния се провалиха и в Деня Къямет не ще имат никакво значение и тежест.",
  "Джехеннемът ще е възмездието за тях, защото не повярваха и се подиграваха с Моите знамения и с Моите пратеници.",
  "Наистина, за онези, които са повярвали и вършили праведни дела, място на пребиваване ще са Градините на Дженнета Фирдеус­ прием [от Аллах],",
  "там ще пребъдат вечно и никога не ще пожелаят да се преместят оттам.",
  "Кажи [о, Мухаммед]: “Дори морето да е от мастило, за [да се записват] Словата на моя Повелител, морето ще се изчерпи, преди да се изчерпят Словата на моя Повелител, дори и да бяхме прибавили още едно като него.”",
  "Кажи: “Наистина, аз съм само човек като вас. На мен ми се разкрива в откровение само, че вашият Бог е Единственият Бог. Този, който копнее за срещата със своя Повелител, нека да върши праведни дела и да не се покланя на никой наравно със своя Повелител!”",
  "Каф. Ха. Йа. Айн. Сад.",
  "[Това е] споменаване за милостта на твоя Повелител към Неговия раб Закария.",
  "Когато призова той своя Повелител с таен зов,",
  "и каза: “Повелителю мой! Наистина, костите ми отслабнаха и бели коси се показаха по главата ми. А по-рано благодарение на молитвите ми към Теб, Повелителю, аз не бях нещастен.",
  "И се опасявам от роднините след мен, а жена ми е бездетна. Дари ме с наследник от Теб,",
  "който да ме наследи и да наследи рода на Якуб! И го стори богоугоден, Повелителю!”",
  "“О, Закария! Наистина, Ние те благовестваме за момче. Името му е Яхя. Не сме сторвали негов съименник преди.”",
  "Той каза: “Повелителю мой! Как ще имам момче, когато жена ми е бездетна, пък аз вече грохнах от старост?”",
  "[меляикето] каза: “Всичко така и ще бъде! Твоят Повелител каза: “Това за Мен е лесно, та нали преди Аз те Сътворих, а ти бе нищо.”",
  "Той каза: “Повелителю! Дай ми знак!” И му каза: “Знакът за теб е три нощи да не говориш с хората, бидейки здрав.”",
  "И излезе при своя народ от стаята за молитви, и със знаци им внушил да възславят Аллах в ранни зори, и вечер.",
  "“О, Яхя! Твърдо се придържай към Книгата!” Ние му дадохме му мъдростта още като дете,",
  "и състрадание от Нас, и чистота. И бе богобоязлив,",
  "и нежен с родителите си. И не бе насилник, непокорник.",
  "Мир нему в деня, когато бе роден и в деня, когато ще умре, и в Деня, когато ще бъде съживен!",
  "И спомени [о, Мухаммед] в Книгата Мерйем, когато се уедини от своето семейство на едно място на изток.",
  "И се прикри от тях със завеса. И пратихме при нея Нашия Дух, който се представи пред нея в облика на съвършен човек.",
  "Тя каза: “Всемилостивия да ме опази от теб! Ако си богобоязлив...”",
  "Каза [Джебраил]: “Аз съм само пратеник на твоя Повелител, за да те даря с пречисто момче.”",
  "Тя каза: “Как ще имам момче, щом не ме е докосвал мъж и не съм блудница?”",
  "Той каза: “Ето така! Твоят Повелител каза: “Това за Мен е лесно. Ние ще го сторим знамение за хората, и милост от Нас. Това дело вече е предрешено!”",
  "И зачена го тя, и се отправи с него в отдалечено място.",
  "Родилните болки я доведоха при ствола на палмата и тя каза: “О, да бях умряла преди това и да бях напълно забравена!”",
  "И бе призована изпод нея: “Да не тъжиш! Твоят Повелител стори под теб ручей.",
  "И разклати към себе си ствола на палмата, за да се посипят свежи зрели фурми!",
  "И яж, и пий, и се радвай! И ако видиш някого от хората, направи знак: “Дадох на Всемилостивия обет да се въздържам, затова днес с никого не ще говоря.”",
  "И отиде с него при своя народ, носейки го [новороденото]. Те казаха: “О, Мерйем! Ти си извършила нещо осъдително.",
  "О, сестра на Харун! Твоят баща не беше лош човек и майка ти не беше блудница.”",
  "И посочи тя към него, и те казаха: “Как ще беседваме с дете в люлка?”",
  "То каза: “Наистина аз съм раб на Аллах. Той ми даде Книгата и ме стори пророк.",
  "И ме стори благословен, където и да се намирам, и ми повели да извършвам намаз, и да раздавам милостинята зекят, докато съм жив.”/",
  "Той ме стори да бъда нежен към своята майка. И не ме стори Той горделив и нещастен.",
  "И мир на мен в деня, в който съм роден, и в деня, когато ще умра, и в Деня, когато ще бъда възроден за нов живот!”",
  "Такъв е Иса, синът на Мерйем! Такова е­ словото на истината, в която се съмняват.",
  "Не подобава на Аллах да се сдобива със син. Пречист е Той! Щом реши нещо, Той само му казва: “Бъди!” И то става.",
  "[И добави Иса:] “Наистина, Аллах е моят Повелител и вашият Повелител. Покланяйте се на Него! Това е правият път.”",
  "Но сектите изпаднаха в разногласие помежду си. Горко на неверниците, които ще срещнат великия Ден!",
  "Как ясно ще чуват и виждат в Деня, когато дойдат при Нас! Ала угнетителите днес са в явна заблуда.",
  "И ги предупреди ти [о, Мухаммед] за Деня на горестта, когато ще бъде отсъдено делото. Но те нехаят и не вярват!",
  "И ще наследим Ние земята и всички нейни обитатели, и при Нас ще бъдат върнати.",
  "И спомени в Книгата Ибрахим. Той бе всеправдив пророк.",
  "Когато каза на баща си: “О, мой татко! Защо се покланяш на онова, което нито чува, нито вижда, и не може да те избави от нищо?",
  "О, мой татко! На мен наистина ми се яви от знанието онова, което не дойде при теб. Последвай ме, и аз ще те изведа на правия път!",
  "О, мой татко! Не се покланяй на шейтана, защото той е непокорен пред Всемилостивия.",
  "О, мой татко! Страхувам се да не те засегне мъчение от Всемилостивия и да не станеш приближен на шейтана.”",
  "Той [бащата] каза: “Нима се отвръщаш от моите богове, о, Ибрахим? Ако не престанеш, ще те пребия с камъни. И ме напусни завинаги!”",
  "Той му каза: Мир на теб! Ще моля да те опрости моят Повелител, защото Той е благосклонен към мен.",
  "“И аз ще се отстраня от вас и от тези, които вие призовавате вместо Аллах, и се обръщам с молба към моя Повелител. Може би аз няма да бъда нещастен, ако отправям дуа към моя Повелител.”",
  "И щом се оттегли от тях и от онова, на което се покланят вместо на Аллах, Ние го дарихме с Исхак и Якуб, и всеки от тях сторихме пророк.",
  "И им дарихме милост от Нас, и им отредихме голяма прослава.",
  "И спомени в Книгата Муса! Той бе избраник и бе пратеник и пророк.",
  "И призовахме го Ние от дясната страна на Планината, и го повикахме по-близо тихичко [за беседа].",
  "И му дарихме от Своята милост брат му Харун да стане пророк.",
  "И спомени в Книгата Исмаил! Той бе верен в обещанието и бе пратеник и пророк.",
  "И повеляваше той на своя народ да извършва молитвата намаз и да дава милостинята зекят, и неговия Повелител бе доволен от него.",
  "И спомени в Книгата Идрис! Той бе всеправдив човек и пророк.",
  "И го въздигнахме Ние на извисено място.",
  "Те са от онези пророци, които Аллах дари със Своята благодат, от потомството на Адам и от онези, които спасихме заедно с Нух, и от потомството на Ибрахим и Исраил, и от онези, които напътихме и избрахме. Когато им бъдат четени знаменията на Всемилостивия, те правят седжде на земята, плачейки.",
  "Но след тях дойдоха поколения, които изоставиха молитвата намаз и последваха страстите. Тях ще ги постигне изтребление,",
  "освен онези, които се покаят и повярват, и вършат праведни дела. Те ще влязат в Дженнета, и с нищо не ще бъдат угнетени.",
  "Това са Градините Адн, обещани от Всемилостивия на Неговите раби, които не са ги видели с очите си. Наистина, Неговото обещание винаги се изпълнява.",
  "Те няма да слушат там празнословия, а само приветствието “Мир!”. За тях там е приготвено препитание и сутрин, и вечер.",
  "Такъв е Дженнетът, който оставяме в наследство на всеки от Нашите богобоязливи раби.",
  "[Каза Джебраил:] “Слизаме ние само по повелята на твоя Повелител. Негово е всичко пред нас и зад нас, и всичко по средата на това. Твоят Повелител никога не забравя.”",
  "Повелителят на небесата и на земята, и на всичко между тях. На Него се покланяй и бъди търпелив в служенето на Него! Нима знаеш подобен Нему?”",
  "И казва човекът: “Нима, след като умра, наистина ще бъда съживен?”",
  "А нима човекът не помни, че Ние го сътворихме и преди когато бе нищо?",
  "Кълна се в твоя Повелител, Ние ще съберем и тях, и шейтаните, после ще ги наредим на колене около Джехеннема.",
  "После ще извадим от всяка общност най-непокорните пред Всемилостивия.",
  "Най-добре Ние знаем кои заслужават да горят там.",
  "И всеки от вас ще мине оттам. Това е окончателна присъда от твоя Повелител.",
  "После Ние ще спасим благочестивите и ще оставим там на колене угнетителите.",
  "И когато им бяха четени Нашите ясни знамения, неверниците казваха на онези, които повярваха: “Коя от двете групи има по-високо положение и по-достойно място?”",
  "И колко поколения преди тях Ние погубихме! ­Те бяха по-богати и по-хубави наглед.",
  "Кажи [о, Мухаммед]: “Който е в заблуда, Всемилостивия ще му даде отсрочка. И щом видят онова, което им е обещано мъчението или Часа, ще узнаят кой има най-лошото място и най-слабото войнство.”",
  "И надбавя Аллах напътствие за тези, които следват правия път. Но непреходните праведни дела са най-доброто въздаяние при твоя Повелител и най-добрата отплата.",
  "Не видя ли ти онзи, който отхвърли Нашите знамения и каза: “Непременно ще ми бъдат дадени имот и деца.”",
  "Нима той знае съкровеното, или взе обет от Всемилостивия?",
  "Ала не! Ще запишем Ние какво казва и непременно ще му удължим мъчението.",
  "И ще наследим от него онова, за което говори, и ще дойде той при Нас сам-самичък.",
  "И започнаха да се покланят наред с Аллах на други богове, за да им дадат сила.",
  "Ала не! Ще се отрекат от поклонението на тях и ще им станат противници.",
  "Не виждаш ли ти, че изпращаме шейтаните при неверниците, за да ги подстрекават непрестанно [да извършват грехове]?",
  "И не бързай против тях! Ние им отброяваме дните.",
  "В този Ден ще съберем благочестивите пред Всемилостивия в почтена делегация,",
  "и ще поведем престъпниците към Джехеннема като на водопой.",
  "За никого не ще има застъпничество, освен за онези, които получиха обещание от Всемилостивия.",
  "И казаха [неверниците]: “Всемилостивия се сдоби със син.”",
  "Вие изрекохте нещо ужасно,",
  "от което небесата биха се разкъсали и земята разцепила, и планините сгромолясали в руини",
  "да приписват син на Всемилостивия!",
  "Не подобава на Всемилостивия да има син.",
  "Всеки на небесата и на земята ще дойде като раб при Всемилостивия.",
  "Той добре ги знае и всички ги отброява.",
  "И всеки от тях сам-самичък ще се яви при Него в Деня Къямет.",
  "На онези, които са повярвали и вършат праведни дела, Всемилостивия ще отреди любов.",
  "Улеснихме го [Корана] на твоя език [о, Мухаммед] само, за да дариш блага вест с него праведните и да предупредиш с него злостните хора, които оспорват.",
  "И колко поколения преди тях погубихме! Нима усещаш някого от тях или чуваш от тях дори шумолене?",
  "Та. Ха.",
  "Ние не ти низпослахме Корана, за да страдаш,",
  "а за напомняне на всеки, който се страхува [от Аллах].",
  "Това е низпослание от Онзи, Който сътвори земята и високите небеса.",
  "Той е Всемилостивия, Който се възнесе [безподобен] на Трона.",
  "Негово е всичко на небесата и всичко на земята, и всичко между тях, и всичко под пръстта.",
  "И дали ще говориш на глас [о, Мухаммед], или не, Той знае и тайното, и най-скритото!",
  "Аллах! Няма друг Бог освен Него. Негови са Най-прекрасните имена.",
  "Стигна ли до теб разказът за Муса?",
  "Когато видя огън, каза на семейството си: “Останете тук! Съзрях огън. Ще ви донеса оттам главня или ще намеря при огъня път.”",
  "И когато стигна там, бе призован: “О, Муса!",
  "Наистина, Аз съм твоят Повелител. Свали сандалите си! Ти си в свещената долина Тува.",
  "Аз те избрах. И чуй какво ще ти бъде разкрито в откровение!",
  "Наистина, Аз съм Аллах! Няма друг достоен за поклонение, освен Мен. Затова на Мен се покланяй и извършвай молитвата намаз, за да Ме споменаваш!",
  "Аз скривам настъпването на часа докрай, но той непременно ще дойде, за да се въздаде на всеки според делата му.",
  "И никога да не те възпира от това онзи, който не вярва в него и следва страстите си, за да не се погубиш!",
  "А какво е това в десницата ти, о, Муса?”",
  "Той каза: “Това е тоягата ми. Опирам се на нея и бруля за овцете си [листа], и за други нужди я ползвам.”",
  "Каза [Аллах]: “Метни я, о, Муса!”",
  "И я метна, и ето тя се превърна в­ пълзяща змия!",
  "Той каза: “Вземи я и не се страхувай! Ние ще я върнем в предишното й състояние.",
  "И сложи ръката си под мишницата, ще я извадиш сияйно бяла, без следи от болест. Ето ти още едно знамение!",
  "Ще ти покажем някои от Нашите най-големи знамения.",
  "Иди при Фирауна! Той наистина престъпи границите на позволеното.",
  "Каза [Муса]: “Повелителю мой! Разтвори гръдта ми!",
  "И улесни моята мисия!",
  "И развържи възела на езика ми,",
  "за да разбират словото ми!",
  "И ми назначи помощник от моето семейство",
  "брат ми Харун!",
  "Добави ми сила чрез него!",
  "И приобщи го към моето дело,",
  "за да Те прославяме много",
  "и за да Те споменаваме много!",
  "Наистина, Ти ни съзираш.”",
  "Каза [Аллах]: “О, Муса! Ти вече получи това, което поиска.",
  "Вече те облагодетелствахме още преди,",
  "когато разкрихме на майка ти следното откровение:",
  "“Положи [Муса] в сандъка и го пусни по реката, и ще го изхвърли реката на брега. Ще го вземе един Мой враг и негов враг.” И те обгърнах с любов от Мен, за да бъдеш отгледан пред Очите Ми.”",
  "Когато сестра ти отиде [при Фирауна], каза: “Да ви посоча ли някой, който да се грижи за него?” Така те върнахме на майка ти, за да се радват нейните очи и да не скърби. И уби ти човек, а Ние те спасихме от печал. И те подложихме на изпитания. О, Муса! Ти прекара много години сред жителите на Медян, а след това се завърна в срок.",
  "И те избрах за Себе Си.",
  "Идете заедно ти и твоя брат с Моите знамения, и не преставайте да Ме споменавате!",
  "Идете при Фираун двамата, защото той престъпи границите на позволеното!",
  "И му говорете мека дума и благи слова, за да си припомни или да се побои!”",
  "Казаха: “Повелителю наш! Страхуваме се да не избърза с наказанието или да не престъпи [още повече].”",
  "Той каза: “Не се страхувайте! Аз съм с вас. Чувам и виждам.",
  "И отидете при него двамата, и кажете: “Ние сме пратеници на твоя Повелител. Изпрати с нас синовете на Исраил и не ги измъчвай! Донесохме ти знамение от твоя Повелител. Мир за онзи, който следва вярното ръководство!",
  "Бе ни разкрито, че мъчението е за онзи, който отрича и се отвръща [от знаменията на Аллах].”",
  "Каза [Фираунът]: “А кой е вашият Повелител, о, Муса?”",
  "Той каза: “Нашият Повелител е Онзи, Който дава на всяко нещо облика му, после го напътва.”",
  "Той каза: “А какво е положението на предишните поколения?”",
  "Каза: “Знанието за тях е в Книга при моя Повелител. Моят Повелител нито греши, нито забравя.”",
  "Той е, Който стори земята да е люлка за вас и прокара там пътища за вас, и изсипва вода от небето. Чрез нея вадим Ние видове от различни растения.",
  "Яжте и пасете добитъка си! В това има знамения за разумните хора.",
  "От нея [земята] ви сътворихме и в нея ви връщаме, и оттам ще ви извадим още веднъж.",
  "Вече му показахме [на Фараона] всякакви Наши знамения, ала той ги взе за лъжа и се възпротиви.",
  "Той каза: “О, Муса! Нима ти дойде при нас, за да ни прогониш с магията си от нашата земя?",
  "Но ние ще направим магия, подобна на нея. Насрочи между нас и теб среща на открито място, където ще имаме равни шансове, и никой от нас не трябва да го наруши!”",
  "Каза [Муса]: “Срещата с вас ще бъде в деня за разкрасяване и хората да се съберат сутринта!”",
  "Фираунът се оттеглил, и подготвил своята хитрина, после дошъл в уговорения срок.",
  "Муса им каза: “Горко ви! Не измисляйте лъжа за Аллах, та да не ви унищожи Той с мъчение! Измислящият лъжа непременно пропада.”",
  "И спореха помежду си за своите действия, и запазиха своя разговор в тайна.",
  "Те казаха: “Тези двамата наистина са магьосници, искат да ви прогонят с магията си от вашата земя и да погубят превъзходния ви път.",
  "Затова обединете своите хитрини и се постройте в редици! Днес ще сполучи онзи, който победи.”",
  "Те казаха: “О, Муса! Ти ли ще метнеш, или ние първи да метнем?”",
  "Той каза: “Не! Метнете вие!” И ето стори му се от магията им, че техните въжета и тояги запълзяват.",
  "Тогава Муса почувства в душата си страх.",
  "Казахме Ние: “Не се страхувай, ти си превъзхождащият!",
  "И метни това, което е в десницата ти, ще погълне то стореното от тях. Наистина, те направиха само една хитрина на магьосник. А магьосникът не ще сполучи, където и да отиде.”",
  "И магьосниците паднаха на земята в суджуд и казаха: “Повярвахме в Повелителя на Харун и на Муса!”",
  "Той [Фираунът] каза: “И нима му повярвахте, преди аз да съм ви позволил? Той ви е старейшината, който ви е научил на магия. Непременно ще отсека ръцете и краката ви кръстом, после ще ви разпъна по стволовете на палмите и добре ще узнаете чие мъчение е по-силно и по-дълготрайно.”",
  "Те казаха: “Не ще те предпочетем пред ясните знаци, които ни се явиха, нито пред Онзи, Който ни сътвори. Отсъди, каквото ще отсъдиш! Ти отсъждаш само в земния живот.",
  "Ние наистина повярвахме в нашия Повелител, за да ни опрости греховете и магията, на която ти ни принуди. Аллах е Най-Добър и Най-Дълговечен.”",
  "Който се яви като престъпник пред своя Повелител, за него е приготвен Джехеннемът, в който нито ще умре, нито ще живее.",
  "А който дойде при Него като правоверен, вършил праведни дела, са приготвени висшите степени,­",
  "Градините Адн, сред които реки текат. Там те ще пребивават вечно. Това е въздаянието на всеки, който се е пречистил.",
  "И внушихме на Муса откровение: “Потегли на път нощем с Моите раби и просечи за тях в морето сух път! Не се страхувай, че ще те застигне [Фираунът] и не се плаши!”",
  "И ги последва Фираунът с войските си, които морето напълно погълна.",
  "Фираунът заблуди своя народ и не го поведе по правия път.",
  "О, синове на Исраил! Ние ви спасихме от вашия враг и определихме за среща с вас дясната страна на Планината, и спуснахме над вас манната и пъдпъдъците.",
  "Яжте от благата, които Ние ви дарихме, и не прекалявайте в това, та да не ви сполети Моят гняв! Когото Моят гняв сполети, той неизбежно е погубен.",
  "Наистина, Аз опрощавам на всеки, който се е разкаял, повярвал и вършил праведни дела, а после продължава по правия път.",
  "Аллах каза: “О, Муса! Какво те накара да избързаш пред своя народ?”",
  "Той каза: “Те са наблизо след мен и избързах към Теб, Повелителю, за да бъдеш Ти доволен.”",
  "Той [Аллах] каза: “Ние вече изпитахме твоя народ след теб и ги заблуди самаритянина.”",
  "И се върна Муса разгневен, огорчен при своя народ и каза: “О, народе мой! Нима вашият Повелител не ви даде прекрасно обещание? Дали срокът бе дълъг за вас, или искахте да ви сполети гневът на вашия Повелител, та нарушихте вашето обещание към мен?”",
  "Те казаха: “Не нарушихме обещанието си към теб по собствена воля, а бяхме обременени с украшенията на народа, но ги захвърлихме. Така ги запрати и самаритянина”",
  "И направи той за тях образ на телец, който мучеше. И казаха[заблудените]: “Това е вашето божество и божеството на Муса, ала той забрави.”",
  "А нима не виждат, че не им отвръща със слово и нито им вреди, нито им е от полза?",
  "А Харун още преди бе им казал: “О, народе мой! Това е само изпитание за вас. Наистина, вашият Повелител е Всемилостивия. Последвайте ме и се подчинете на моята повеля!”",
  "Те казаха: “Не ще престанем да почитаме това, докато не се завърне Муса при нас.”",
  "Каза [Муса]: “О, Харун! Когато ги видя, че се заблуждават, какво ти попречи",
  "да ме последваш? Нима се възпротиви на моята заповед?",
  "Тогава Харун каза: О, сине, на майка ми! Не ме дърпай нито за брадата, нито за главата! Страхувах се да не кажеш: “Ти разедини синовете на Исраил и не удържа на моето слово.”",
  "Tой [Муса] попитал: “А какво ти бе намерението, о, самаритянино?”",
  "Той [самаритянина] казал: “Аз видях това, което те не видяха. Стиснах шепа [пръст] от следата на посланика [коня на Джебраил] и я метнах. Така ме съблазни душата ми.”",
  "Каза [Муса]: “Върви! През целия си живот ще казваш: “Не ме докосвайте!” И за теб ще има непременно срок, който ти не ще избегнеш. И погледни към твоя идол [телеца], комуто продължаваш да се покланяш! Ще го изгорим, после ще разпръснем праха му над морето.”",
  "Аллах е вашият Бог. Няма друг Бог, освен Него. Той всяко нещо обхваща със знание.",
  "Така ти съобщаваме [о, Мухаммед] от вестите за онова, което бе преди. И вече ти дадохме Напомняне от Нас.",
  "Който се отдръпне от него [Свещеният Коран], ще понесе товар в Деня Къямет.",
  "В такова състояние ще пребивават вечно [в Огъня на Джехеннема]. И колко лошо бреме е в Деня Къямет!",
  "В Деня, когато се протръби с Тръбата, ще съберем Ние в този Ден престъпниците посинели.",
  "Ще шепнат помежду си: “Пребивавахте [на земята] само десет [дни].”",
  "Най-добре Ние знаем какво ще говорят, когато най-разумният от тях каже: “Пребивавахте там [в земния живот]само един [ден].”",
  "И те питат за планините. Кажи [о, Мухаммед]: “Моят Повелител всецяло ще ги разпръсне",
  "и ще ги превърне в плоска равнина.",
  "Не ще видиш там нито долина, нито хълм.”",
  "В този Ден ще последват зовящия, без да се отклонят от него, и гласовете ще се смирят пред Всемилостивия, и не ще чуеш друго освен шепот.",
  "В този Ден застъпничеството няма да помогне на никой, освен на онзи, комуто Всемилостивия позволи и одобри неговите речи.",
  "Знае Той какво е било преди тях и какво ще бъде след тях. А те не са способни да обхващат нищо от Неговото знание.",
  "И лицата ще се смирят пред Вечноживия, Неизменния, и ще изгуби надежда всеки, който е носил бремето на несправедливостта.",
  "А който върши праведни дела и е повярвал, не ще се страхува нито от угнетяване, нито от ощетяване.",
  "Така Ние низпослахме Корана на арабски език и подробно разяснихме в него Нашите заплахи, за да се побоят [рабите] или да стане за тях назидание.",
  "Всевишен е Аллах, Истинския Властелин! И не избързвай [о, Мухаммед] с [четенето на] Корана, преди да завърши неговото откровение за теб! И кажи: “Повелителю, надбави ми знание!”",
  "И вече повелихме на Адам преди, а той забрави. И не открихме у него решимост.",
  "И когато Ние казахме на меляикетата: “Поклонете се на Адам!”, те се поклониха, освен Иблис. Той отказа.",
  "Ние казахме: “О, Адам! Той е враг на теб и на твоята съпруга. Нека да не ви прогони от Дженнета, за да не страдаш!",
  "Там няма да ти се наложи да гладуваш, нито да ходиш гол. И не ще изпиташ там нито жажда, нито слънчев пек.”",
  "И не ще изпиташ там нито жажда, нито слънчев пек.”",
  "Но шейтана му подшушна: “О, Адам! Да ти покажа ли дървото на вечността и едно непреходно царство?”",
  "И когато ядоха от него двамата, пред тях се разкриха срамотиите им, и започнаха да се покриват с листа от Дженнета. И така Адам не се вслуша в своя Повелител, и се заблуди.",
  "После неговият Повелител го избра прие покаянието му и го напъти в правия път.",
  "И каза: “Напуснете двамата оттук заедно, и едни от вас ще бъдат врагове на другите! Ако ви се яви наставление за правия път от Мен, то всеки, който следва Моето наставление, той не ще се заблуди, нито ще пострада.",
  "А който се отдръпва от Моето наставление, за него има живот в лишения и бедствия, а в деня Къямет Ние ще го съживим сляп.”",
  "Ще каже: “Повелителю! Защо ме подкара сляп, а бях зрящ?”",
  "Ще каже: “Както идваха при теб Нашите знамения, но ги забравяше, така Днес и ти ще бъдеш забравен.”",
  "И така наказваме всеки, който престъпва и не вярва в знаменията на своя Повелител. Мъчението на отвъдния живот е най-суровото и дълговечното.",
  "И не им ли се изясни колко преди тях погубихме от поколенията, из чиито жилища сега те ходят? В това има знамения за разумните хора.",
  "И ако нямаше предишно Слово от твоя Повелител, и назначен срок, то [наказанието] щеше вече да е настъпило.",
  "Ето защо бъди търпелив за това, което казват, и прославяй с възхвала твоя Повелител преди изгрева на слънцето и преди залеза, и прославяй Го в часове от нощта и през деня, за да си доволен!",
  "И не се заглеждай по онова, с което дарихме някои от тях [неверниците], за да ги изпитаме с него! Това е блясъка на земния живот, а препитанието на твоя Повелител е най-доброто и дълговечното.",
  "И повели на твоето семейство да извършва молитвата намаз, и самият ти постоянствай в нея! И не искаме Ние от теб препитание, а Ние ти даваме препитание. Добрият изход принадлежи на праведността.",
  "И казаха: “Защо не ни донесе той [Мухаммед] знамение от своя Повелител?”А нима не дойде при тях ясният знак за това в предишните Свитъци?",
  "И ако Ние бяхме ги погубили с мъчение преди него[идването на Мухаммед и низпосланието на Корана], щяха да кажат: “Повелителю наш! Ако ни беше изпратил пратеник, щяхме да следваме Твоите знамения, преди да бъдем унизени и опозорени.”",
  "Кажи: “Всички чакаме. Чакайте и вие, и ще разберете кои са на правия път и кой е напътен!”",
  "Наближава за хората Денят за равносметката, ала те с пренебрежение се отвръщат от това.",
  "Всякога, щом получат ново напомняне от своя Повелител, те го слушат, подигравайки се.",
  "Сърцата им са останали нехайни. И скришом си шепнеха угнетителите: “Този [Мухаммед] не е ли само човек като вас? Нима ще последвате магията, когато ясно я виждате?”",
  "Той [Мухаммед] казал: “Моят Повелител знае всяко слово на небесата и на земята. Той е Всечуващия, Всезнаещия.”",
  "А те казали: “Това са объркани сънища! Той си го е измислил. Той е само поет. И нека ни покаже знамение, подобно на тези, с които бяха изпращани предишните пратеници!”",
  "Нито едно селище, което погубихме преди тях, не повярва. Нима те ще повярват?",
  "И преди теб Ние изпращахме само мъже, на които давахме откровение. И питайте знаещите Напомнянето, ако самите вие не знаете!",
  "И не ги сторвахме [пратениците] с тела, които не се хранят, и не бяха безсмъртни.",
  "Сетне им изпълнявахме обещаното и спасявахме тях и когото пожелаем, и погубвахме престъпващите границите на позволеното.",
  "Вече ви низпослахме Книга, в която има напомняне за вас. Нима не проумявате?",
  "И колко селища, [жители на], които бяха грешници, Ние разрушихме и създадохме след тях други народи!",
  "И щом усетеха Нашето наказание, се обръщат в бягство от него!",
  "Не бягайте и се върнете там, където бяхте свикнали на разкош, и към своите жилища, за да бъдете питани!",
  "Казваха: “О, горко ни! Наистина бяхме нечестивци.”",
  "И продължаваха така да викат, докато не ги покосихме и изпепелихме.",
  "Ние не сътворихме небесата и земята, и всичко помежду им на шега.",
  "Ако търсехме забава щяхме да си я набавим от това, което е при Нас.",
  "Напротив, Ние съкрушаваме лъжата с истина, и тя я раздробява така, все едно никога не е съществувала! Горко ви заради онова, което приписвате [на Аллах]!",
  "На Него принадлежат всички на небесата и на земята. А онези, които са при Него, не се големеят да Му служат и не се изморяват.",
  "Прославят Го нощем и денем, и не им омръзва.",
  "Или [неверниците] започнаха да се покланят на божества от земята, които са способни да съживяват?",
  "Небесата и земята щяха да се разрушат, ако имаше на тях други богове освен Аллах. Пречист е Аллах, Повелителят на Трона, и е далече от онова, което Му приписват!",
  "Не Той ще бъде питан какво върши, а те ще бъдат питани.",
  "Или приеха вместо Него други богове? Кажи [о, Мухаммед]: “Дайте своя довод! Това е послание за онези, които са с мен, и послание за онези преди мен.” Но повечето от тях не знаят истината и се отдръпват.",
  "И на всеки пратеник, когото Ние пратихме преди теб, дадохме откровението: “Няма друг бог освен Мен! Покланяйте се [единствено] на Мен!”",
  "И [неверниците] казват: “Всемилостивия се сдоби с рожба!” Пречист е Той! Ала не, те [меляикетата] са само удостоени раби.",
  "Те не Го изпреварват със своите речи и постъпват съгласно Неговата повеля.",
  "Знае Той какво е било преди тях и какво ще бъде след тях. И се застъпват само за онзи, от когото Той е доволен. И от страх пред Него тръпнат.",
  "А който от тях каже: “Аз съм бог наред с Него!”, неговото възмездие ще бъде Джехеннема. Така наказваме угнетителите.",
  "Не виждат ли неверниците, че небесата и земята бяха съединени, а Ние ги разделихме? И сътворихме всяко живо същество от водата. Не ще ли повярват?",
  "И направихме по земята непоклатими планини, за да не се люлее с хората. И направихме в тях широки пътища, за да се насочват!",
  "И сторихме небето пазен свод. А те от Неговите знамения се отвръщат.",
  "Той е Този, Който сътвори нощта и деня, и слънцето, и луната. Всички по орбита плават.",
  "И за никой човек преди теб [о, Мухаммед] не отредихме да е безсмъртен. Щом и ти ще умреш, нима те ще бъдат безсмъртни?",
  "Всяка душа ще вкуси смъртта. И ви изпитваме със злото и доброто за изкушение, и при Нас ще бъдете върнати.",
  "И когато те видят неверниците, само ти се подиграват и казват: “Този ли приказва лошо за вашите богове?” Те самите не вярват в Напомнянето на Всемилостивия.",
  "Човек бе създаден припрян. Аз ще ви покажа Моите знамения, ала не искайте от Мен да прибързвам!",
  "И казват [неверниците]: “Кога [ще се сбъдне] това обещание, ако говорите истината?”",
  "Само ако знаеха неверниците времето, когато не ще могат да защитят от Огъня нито лицата, нито гърбовете си, и не ще им се помогне!",
  "Той [Огънят] ще ги връхлети внезапно и ще ги слиса, и нито ще могат да го избегнат, нито ще бъдат изчакани.",
  "Бяха подигравани пратеници и преди теб, но онези, които им се присмиваха, ги обграждаше [или порази]онова, на което са се подигравали.",
  "Кажи: “Кой е способен да ви защити от Всемилостивия денем или нощем?”Ала те се отвръщат от напомнянето на своя Повелител.",
  "Или имат богове, които могат да ги защитят от Нас? Те не са способни да помогнат на себе си, и никой не може да ги защити от Нас.",
  "Но Ние оставяме тези и бащите им да се ползват от благата, така че живота им бе продължен. Нима не виждат, че Ние стесняваме [за неверниците] земята по нейните краища[отдаваме я във владение на правоверните]? Нима те ще надделеят?",
  "Кажи [о, Мухаммед]: “Аз ви предупреждавам само посредством откровение.”Но не чуват глухите зова, когато ги предупреждават.",
  "И щом ги докосне и полъх от мъчението на твоя Повелител, непременно казват: “О, горко ни! Наистина бяхме несправедливи.”",
  "Ще поставим Ние везните на справедливостта в Деня Къямет, и с никой не ще се постъпи несправедливо. И [всяко дело] Ние ще прибавим, дори да е с тежест на синапено зърно. Достатъчни сме Ние за Съдник.",
  "И вече дадохме на Муса и Харун разграничението (способността да разграничават истината от лъжата), и сиянието (Теврат), и напомняне за богобоязливите,",
  "които и в уединение се боят от своя Повелител, и се страхуват от Часа.",
  "Този [Коран] е благословено Напомняне, низпослано от Нас. Нима ще го отречете?",
  "И още отрано насочихме Ибрахим по правия път. Познавахме го Ние.",
  "Каза на своя баща и на своя народ: “Какви са тези изваяния, пред които се кланяте?”",
  "Казаха: “Заварихме предците си на тях да се покланят.”",
  "Каза: “Вие и предците ви сте в явна заблуда.”",
  "Казаха: “Нима ти ни носиш истината, или се шегуваш?”",
  "Каза: “О, не! Вашият Повелител е Повелителят на небесата и на земята, Който ги е сътворил, и аз свидетелствам за това.",
  "Кълна се в Аллах, ще се разправя с вашите идоли, след като си идете и ги оставите без надзор.",
  "И ги стори на отломки, освен най-големия от тях, за да се обърнат към него.",
  "Казаха: Кой стори това с нашите божества? Наистина, той е угнетител.",
  "[Част от многобожниците] казали: “ Чухме един младеж на име Ибрахим, да се подиграва с тях.”",
  "Казаха: “Доведете го пред хората да засвидетелстват!”",
  "Казаха: “О, Ибрахим! Ти ли стори това с нашите божества?”",
  "Каза: “Не! Направи го най-голямото от тях. Попитайте ги, ако имат дар слово!”",
  "След като дошли на себе си те казали: “Наистина вие сте угнетителите.”",
  "После пак обърнаха глави назад [и казаха]: “Ти много добре знаеш, че те не могат да говорят.”",
  "Ибрахим казал: “Нима вместо на Аллах, вие се покланяте на тези, които с нищо не могат да ви помогнат, нито да ви навредят?",
  "Уф и на вас, и на онова, на което се покланяте вместо на Аллах! Нима не проумявате?”",
  "Казаха: “Изгорете го и подкрепете своите божества, ако ще действате!”",
  "Ние казахме: “О, огън! Стани за Ибрахим прохлада и спасение!”",
  "И желаеха неговата гибел, а Ние сторихме да са най-губещите.",
  "И спасихме него и Лут [и ги насочихме] към земята, която Ние благословихме за световете.",
  "И му дарихме Исхак, и освен него Якуб, и всичките сторихме праведници.",
  "И ги сторихме водители, напътващи според Нашата повеля. И им разкрихме да вършат добрини и да извършват молитвата намаз, и да дават милостинята зекят, и се покланяха те [единствено] на Нас.",
  "И на Лут дадохме мъдрост и знание, и го спасихме от селището, което вършеше скверности. Наистина, те бяха злодеи и нечестивци.",
  "И го въведохме в Нашата милост. Той бе от праведниците.",
  "По-рано спасихме и Нух, когато призова и Ние му откликнахме, и спасихме него и семейството му от огромната горест.",
  "И го защитихме от хората, които взимаха за лъжа Нашите знамения. Те бяха хора на злото, затова издавихме всичките.",
  "И [спомени] Дауд, и Сюлейман, които отсъдиха за нивата, в която се разпръснаха през нощта овцете на хората. И свидетелствахме Ние за присъдата им.",
  "Ние сторихме Сюлейман да проумее това. И на двамата дадохме мъдрост и знание. И накарахме планините и птиците да Ни прославят заедно с Дауд. Ние направихме това.",
  "И го научихме [Дауд] да изработва доспехи за вас, да ви пазят в битка. Не ще ли бъдете признателни?",
  "И подчинихме на Сюлейман бурния вятър, който духаше по волята му към земята, която Ние благословихме. Ние всяко нещо знаем.",
  "И му подчинихме от шейтаните някои, които се гмуркаха за него и вършеха и друго освен това. И тях Ние надзиравахме.",
  "И [спомени] Еюб, който призова своя Повелител: “Засегна ме беда, а Ти си Най-Милосърдният от милосърдните.”",
  "И му откликнахме Ние, и премахнахме бедата му, и възстановихме семейството му, и в добавка още толкова като милост от Нас и напомняне за покланящите се.",
  "И [спомени] Исмаил, и Идрис, и Зуль-Кифл. Всички бяха от търпеливите.",
  "И ги въведохме в Нашата милост. Те бяха от праведниците.",
  "И [спомени Юнус “Зун-Нун”] човека в кита, който отиде разгневен и мислеше, че Ние не ще го притесним. И извика в тъмнините [в корема на кита]: “Няма друго бог, освен Тебе. Свят и Безупречен си Ти! Наистина, аз бях несправедлив.”",
  "И му откликнахме Ние, и го спасихме от скръбта. Така спасяваме правоверните.",
  "И спомени [Закария], който призова своя Повелител: “Повелителю! Не ме оставяй сам! Ти си Най-Добрият от наследниците.”",
  "И му откликнахме Ние, и му дарихме Яхя, и сторихме съпругата му способна на това. И те се надпреварваха в добрините, и Ни зовяха с копнеж и боязън. И бяха смирени пред Нас.",
  "И [спомени Мерйем] онази, която се опази девствена и в която вдъхнахме от Нашия дух, и сторихме нея и сина й знамение за световете.",
  "Наистина, това е вашата религия-единствената религия [ислямския шерият], а Аз съм вашият Повелител. Затова единствено на Мен се покланяйте!",
  "Но те изпаднаха в разногласие помежду си, ала всички при Нас ще се върнат.",
  "Който върши праведни дела и е повярвал, не ще се отхвърли неговото старание. Наистина, Ние му го записваме.",
  "И възбранено е на [жителите] от всяко селище, което сме погубили, да се завърнат [на земята],",
  "докато не се разруши [преградата] на Яджудж и Маджудж, които от всеки склон ще се втурнат.",
  "Тогава ще е наближило истинното обещание. И с втрещени погледи неверниците ще кажат: “О, горко ни! Ние бяхме нехайни към това! Наистина, бяхме угнетители.”",
  "[О, неверници]! Наистина, вие и това, на което се покланяте вместо на Аллах, сте само горивото на Джехеннема. В него ще влезете.",
  "Ако тези бяха богове, те нямаше да влязат в него. Всички там ще пребивават вечно.",
  "В него ще стенат и не ще чуват нищо.",
  "Наистина, ще бъдат отдалечени от Джехеннема тези, на които Ние сме предначертали добро [въздеяние].",
  "Не ще чуват от него дори шумолене. В това, което са желали, те ще пребивават вечно.",
  "И най-големият ужас не ще ги наскърби. И меляикетата ще ги посрещат: “Това е вашият Ден, който ви е обещан!”",
  "Денят, в който ще навием небето като свитък за писане. Ние ще пресъздадем творенията, както го сторихме първия път. Така беше обещано от Нас. Наистина, Ние ще го направим.",
  "Вече написахме Ние в Зебур [Книгите] подир Напомнянето, че Моите праведни раби ще наследят земята.",
  "В този [Коран] има послание за хората, покланящи се на Аллах.",
  "И те изпратихме [о, Мухаммед] наистина като милост за световете.",
  "Кажи: “Разкрито ми бе в откровение, че вашият Бог е Единственият Бог. Няма ли да станете мюсюлмани?”",
  "А отвърнат ли се, кажи: “Всички ви еднакво известих. И не знам дали е близко или далечно това, което ви е обещано.",
  "Наистина, Той знае словата, които се произнасят явно, и знае това, което спотайвате.",
  "И не знам дали това не е изпитание за вас, или възможност да се наслаждавате на благата до определено време.”",
  "Той [Мухаммед] каза: “Повелителю! Отсъди с правдата справедливо! При нашият Всемилостив Повелител трябва да се търси помощ против това, което приписвате.”",
  "О, хора! Бойте се от вашия Повелител! Сътресението в Часа е нещо ужасно.",
  "В Деня, когато ще го видите, всяка кърмачка ще забрави своето кърмаче и всяка бременна ще роди преждевременно, и ще видиш хората опиянени. Ала не са опиянени те, но мъчението на Аллах е сурово.",
  "Някои от хората спорят за Аллах, без да имат знание, и следват всеки непокорен шейтан.",
  "А за него бе предопределено, че всеки, който го последва, той ще го въведе в заблуда и ще го поведе към наказанието на Огъня.",
  "О, хора! Ако се съмнявате в съживяването след смъртта, [вижте как] Ние ви сътворихме от пръст, после от частица сперма, после от съсирек, после от късче, сякаш надъвкано месо ­оформено и неоформено, за да ви изявим [истината]. И оставяме в утробите, когото пожелаем за определен срок, после ви изваждаме като деца, после [ви препитаваме], за да стигнете своята зрелост. И някой от вас умира, а някой от вас бива доведен до най-окаяната възраст, и тогава не знае нищо, след като е знаел. И виждаш земята безжизнена, но когато изсипваме вода върху нея, тя се раздвижва и набъбва, и отглежда всякакви прекрасни растения.",
  "Това е, защото Аллах е Истината и Той съживява мъртвите, и Той за всяко нещо има сила.",
  "И защото Часът непременно ще настъпи. Няма съмнение в това. И ще съживи Аллах онези, които са в гробовете.",
  "А някои хора спорят за Аллах, без да имат нито знание, нито напътствие, нито разясняваща Книга,",
  "извръщайки се надменно, за да отклонят другите от пътя на Аллах. За тях в земния живот има позор и ще ги накараме да вкусят мъчението на Огъня в Деня Къямет.",
  "На тях ще им бъде казано: “То е заради онова, което с твоите ръце преди си сторил. Аллах не постъпва несправедливо с рабите.”",
  "Някой от хората се покланя на Аллах, намирайки се между вярата и неверието. Ако му се случи добро, той се успокоява с него, а щом го сполети изпитание, преобръща се. Изгубил е и земния живот, и отвъдния. Това е явната загуба!",
  "Зове той не Аллах, а онова, което нито му вреди, нито му е от полза. Това е дълбоката заблуда.",
  "Зове той онзи, чиято вреда е по-близо от неговата полза. Колко е лош за покровител и колко е лош за приятел!",
  "Аллах ще въведе онези, които са повярвали и вършили праведни дела, в Градините, сред които реки текат. Аллах прави, каквото пожелае.",
  "Който допусне, че Аллах не ще подкрепи [Мухаммед] и в земния живот, и в отвъдния, нека протегне въже към небето [или към тавана], после нека го пререже и да види дали неговото коварство ще премахне онова, което предизвиква неговата ярост.",
  "Така Ние го низпослахме [Свещеният Коран] във вид на­ ясни знамения. Аллах води в правия път, когото пожелае.",
  "Наистина, Аллах ще отсъди в Деня Къямет между правоверните и юдеите, и сабеите, и християните, и магите, и съдружаващите. Аллах на всяко нещо е Свидетел.",
  "Не виждаш ли ти, че на Аллах се покланя в суджуд всичко на небесата и всичко на земята, и слънцето, и луната, и звездите, и планините, и дърветата, и животните, и мнозина от хората? А мнозина заслужават мъчението. Когото Аллах унизи, никой не ще го уважи. Аллах прави, каквото пожелае.",
  "Тези са две групи противници, които спорят за своя Повелител. За неверниците ще бъде скроена дреха от огън и върху главите им ще бъде изливана вряща вода.",
  "Ще бъдат разтопявани с нея и вътрешностите, и кожата им.",
  "За тях ще има боздугани от желязо.",
  "Всякога, щом поискат да излязат оттам заради страданието, ще бъдат връщани обратно: “Вкусете мъчението на Огъня!”",
  "Аллах ще въведе онези, които са повярвали и вършили праведни дела, в Градините, сред които реки текат. Там ще бъдат с украшения, гривни от злато и бисери, и одеждата им там ще е коприна.",
  "Те бяха водени към благото слово и бяха водени към пътя на Всеславния.",
  "Наистина, неверниците възпират другите от пътя на Аллах и от Свещената джамия, която Ние отредихме за хората, независимо от това дали са обитатели или пришълци, и този, който се отклонява там към безбожие чрез несправедливост, тези Ние ще накараме да вкусят мъчителни страдания.",
  "И посочихме на Ибрахим мястото за Дома [Кааба]: “Не съдружавай нищо с Мен и почисти Моя Дом за онези, които извършват обхода таваф, които отправят молитвите си прави и се кланят, и правят суджуд!",
  "И зови хората за поклонението хадж! Ще идват при теб и пеш, и върху изнемощели камили. И ще идват от всякакви далечни пътища.",
  "Нека засвидетелстват това, което им носи полза, и в определени дни да споменават името на Аллах при жертвоприношение на добитък, който Той им е дал. Яжте от него и хранете бедняка-клетник!",
  "След това нека да изпълнят своите обреди, да изпълнят обетите си и да обходят древния Дом [Кааба]!",
  "Така е! Който зачита светините на Аллах, той постъпва за свое благо при неговия Повелител. Разрешен е за вас добитъкът освен онова, което ви бе прочетено. И избягвайте скверността на идолите, и избягвайте лъжливите думи!",
  "Бъдете правоверни към Аллах и не съдружавайте с Него! А който съдружава с Аллах, е като паднал от небето и птиците го грабват или вятърът го отвява на далечно място.",
  "Така е! А който зачита обредните знамения на Аллах, то това е от праведността на сърцата.",
  "От тях [жертвените животни] имате облага до определен срок. Накрая мястото [за жертвоприношението] им е при древния Дом [Кааба].",
  "И за всяка общност отредихме жертвоприношение[или религиозни обряди], за да споменават името на Аллах над животно от добитъка, който Той им е дал. Вашият Бог е Единният Бог. Затова единствено на Него бъдете покорни! И благовествай смирените,",
  "които, щом бъде споменат Аллах, сърцата им тръпнат, и търпеливите пред онова, което ги е сполетяло, и извършващите молитвата намаз, и раздаващите от препитанието, което Сме им дали.",
  "Жертвените камили Ние сторихме за вас обредни знамения на Аллах. Те ви носят полза. И произнасяйте името на Аллах, докато [животните] са изправени [за заколване]! И когато рухнат по хълбок, яжте и хранете и доволстващия, и просяка! Така сме ви ги подчинили, за да сте признателни.",
  "Не тяхното месо, не тяхната кръв ще стигне до Аллах, а вашата набожност ще стигне до Него. Така Той ви ги е подчинил, за да възвеличавате Аллах, че ви е напътил. И възрадвай благодетелните!",
  "Аллах закриля онези, които повярваха. Аллах не обича никой неблагодарен изменник.",
  "На онези, срещу които е обявена война, им се позволи [да воюват], защото бяха угнетени. Наистина, Аллах има сила да им помогне.",
  "Те бяха прокудени несправедливо от техните домове само защото казват: “Аллах е нашият Повелител!” И ако Аллах не е позволил на едни хора да се защитават от други, щяха да бъдат разрушени и манастирите, и църквите, и синагогите, и джамиите, където името на Аллах се споменава много. Аллах непременно ще подкрепи онези, които Го подкрепят. Наистина, Аллах е Всесилен, Всемогъщ.",
  "Онези, които ако ги утвърдим на земята, извършват молитвата намаз и дават милостинята зекят, и повеляват одобряваното, и възбраняват порицаваното. При Аллах е завършекът на всички дела!",
  "И ако тези те взимат за лъжец [о, Мухаммед], то и преди тях народът на Нух и адитите, и самудяните взимаха за лъжци [пророците],",
  "и народът на Ибрахим, и народът на Лут,",
  "и жителите на Медян. И Муса бе взет за лъжец. Дадох Аз отсрочка на неверниците, после ги сграбчих. И какво бе Моето разобличаване!",
  "И колко селища, които бяха несправедливи Ние погубихме, и ето ги рухнали до основи! И колко запустели кладенци, и високи дворци!",
  "Нима не странстваха по земята, със сърцата си да проумеят или с ушите си да чуят? Наистина не очите са слепи, а сърцата в гърдите са слепи.",
  "И искат от теб [о, Мухаммед] да ускориш мъчението, но Аллах никога не нарушава Своето обещание. Един ден при твоя Повелител е като хиляда години от онези, които вие броите.",
  "И на колко селища, които бяха несправедливи, Аз дадох отсрочка! В последствие Аз ги сграбчих, и завръщането е при Мен!",
  "Кажи: “О, хора! Наистина, за вас съм само явен предупредител!”",
  "Които са повярвали и вършат праведни дела, за тях има опрощение и щедро препитание.",
  "А които се стараят да обезсилят Нашите знамения, тези са обитателите на Огъня.",
  "И не изпратихме преди теб нито пратеник, нито пророк, без да се намеси шейтана в тяхното четене, когато четяха откровението. Но Аллах унищожава намесата на шейтана. После Аллах утвърждава Своите знамения Аллах е Всезнаещ, Премъдър.",
  "Той превръща намесата на шейтана в изпитание за онези, чиито сърца са поразени от недъг и чиито сърца са корави. Наистина, угнетителите са в дълбок раздор ­с истината.",
  "Нека да узнаят дарените със знанието, че този [Коран] е истината от твоя Повелител, и да повярват в него, и сърцата им да се смирят пред него. Наистина, Аллах напътва онези, които са повярвали към правия път.",
  "И не престават неверниците да се съмняват в него, докато внезапно дойде при тях Часът или дойде мъчение в безплодния Ден.",
  "Властта в този Ден ще принадлежи на Аллах, и Той ще отсъди между тях. А онези, които са повярвали и вършели праведни дела, те ще се окажат в Градините на блаженството.",
  "А онези, които не са повярвали и са взимали за лъжа Нашите знамения, за тях е приготвено унизително мъчение.",
  "А онези, които са се преселили в името на Аллах, после са били убити или умрели, Аллах непременно ще им даде хубаво препитание. Аллах е Най-Добрият от даряващите препитание.",
  "Ще ги въведе Той в място, което ще им хареса. Аллах е Всезнаещ, Всеблаг.",
  "Така е! А който накаже със същото, с каквото е бил наказан, после отново бъде потиснат, Аллах непременно ще му помогне. Наистина, Аллах е Извиняващ, Опрощаващ.",
  "Така е, защото Аллах въвежда нощта в деня и въвежда деня в нощта. Аллах е Всечуващ, Всезрящ.",
  "Така е, защото Аллах е Истината, а онова, което зоват вместо Него, е лъжата. Аллах е Всевишния, Превеликия.",
  "Не виждаш ли, че Аллах изсипва вода от небето и тогава земята се раззеленява? Аллах е Всепроникващ, Сведущ.",
  "Негово е всичко на небесата и всичко на земята. Аллах е Пребогатия, Всеславния.",
  "Не виждаш ли, че Аллах подчинява за вас всичко на земята, и корабите, плаващи в морето по Неговата воля? Той държи небето да не падне върху земята без Неговото позволение. Наистина, Аллах е състрадателен, милосърден към хората.",
  "Той е Този, Който ви дава живот, после ви го отнема, после ще ви съживи. Човекът наистина е неблагодарник.",
  "За всички общности сторихме обреди, които да изпълняват. И да не се препират с теб за това! И призовавай към твоя Повелител! Ти си на правия път.",
  "А ако заспорят с теб, кажи: “Аллах най-добре знае вашите дела.”",
  "Аллах ще отсъди между вас в Деня Къямет за онова, по което сте били в разногласие.",
  "Нима не знаеш, че Аллах знае всичко на небето и на земята? Всичко това е [записано] в Книга. Наистина, за Аллах то е лесно.",
  "И вместо на Аллах те се покланят на онова, за което Той не е низпослал никакъв довод, и на онова, за което нямат никакво знание. За угнетителите няма избавител!",
  "И когато им бъдат четени ясните Ни знамения, разпознаваш по лицата на неверниците отрицанието. Те са готови да се нахвърлят срещу онези, които им четат Нашите знамения. Кажи [о, Мухаммед]: “Да ви известя ли за по-лошо от това? Огъня!” Аллах го обеща на неверниците. Колко скверно е това място за пребиваване!",
  "О, хора! Дава ви се пример, чуйте го! Онези, които зовете вместо Аллах, и муха не могат да сътворят, дори да се обединят за това. И мухата да им грабне нещо, не могат да си го възвърнат. Слаб е както молителят, така и моленият!",
  "Не оценяват те Аллах с истинското Му величие. Аллах е Всесилен, Всемогъщ.",
  "Аллах избира пратеници и сред меляикетата, и сред хората. Аллах е Всечуващ, Всезрящ.",
  "Знае Той какво е било преди тях и какво ще бъде след тях. При Аллах ще бъдат върнати делата.",
  "О, вие, които повярвахте! Прекланяйте се и правете суджуд, и служете на вашия Повелител, и вършете добро, за да сполучите!",
  "И се борете в името на Аллах с подобаваща Нему борба! Предпочете ви Той не ви наложи притеснение в религията. Такава е­ вярата на баща ви Ибрахим. Назова ви Той мюсюлмани и [в Книгите] преди, и в този [Коран], за да бъде Пратеника свидетел за вас, и вие да бъдете свидетели за хората. Затова извършвайте молитвата намаз и давайте милостинята зекят, и се придържайте твърдо към Аллах! Той е вашият Покровител. Колко прекрасен Покровител е, колко прекрасен Избавител е Той!",
  "Наистина, сполуката е за правоверните,",
  "които в своята молитва намаз са смирени",
  "и които от празнословието странят,",
  "и които дават милостинята зекят,",
  "и които пазят целомъдрието си,",
  "освен за техните съпруги или за владените от техните десници. Те не ще бъдат порицавани",
  "а които се стремят към друго, освен това, се явяват престъпници, ­",
  "и които пазят повереното им и договорите си спазват,",
  "и които редовно извършват своите молитви намаз.",
  "Именно, тези са наследниците,",
  "които ще наследят Градините на Фирдеус, в които ще пребивават вечно.",
  "Наистина, Ние сътворихме човека от подбрана глина.",
  "После Ние го поставяме в капка­ сперма[“нутфа”]­ на сигурно място.",
  "После от капката сперма[“нутфа”]­Ние създаваме съсирек кръв[“алак”] и после създаваме от съсирека късче като надъвкано месо [мудга], и после от късчето месо създаваме кости, и после покриваме костите с плът. После Ние го оформяме в друго творение. Благословен е Аллах, Най-Прекрасният Творец!",
  "После подир това вие непременно ще умрете.",
  "После в Деня Къямет, вие непременно ще бъдете съживени.",
  "Наистина, сътворихме седем небеса над вас. Ние никога не сме пренебрегвали творението.",
  "И изсипваме от небето вода с мяра, и я съхраняваме в земята. Ние несъмнено можем да я отнесем.",
  "С нея Ние сътворяваме за вас градини с палми и грозде, ¬ там растат за вас много плодове и от тях ядете.",
  "Ние сътворихме [маслиново] дърво, което никне в Синайската планина.",
  "И в добитъка има за вас поука. Даваме ви да пиете от онова, което е в стомаха им.",
  "И с тях, и с корабите се превозвате.",
  "Когато изпратихме Нух при неговия народ, той каза: “О, народе мой! Покланяйте се на Аллах! Нямате друг бог освен Него. Нима не се боите от Него?”",
  "Но знатните от неговия народ, които не повярваха, казаха: “Този е само един човек като вас. Той иска да ви превъзхожда. А ако Аллах бе пожелал, Той щеше да изпрати меляикета. [Но да е човек] не сме чували такова нещо дори от древните ни предци.",
  "Той е само един луд. Изтърпете го известно време!”",
  "Той каза: Повелителю мой! Помогни ми, защото те ме смятат за лъжец!",
  "И му разкрихме в откровение: “Направи Кораба пред Нашите Очи и с Нашето откровение! И щом дойде Нашата повеля и водата закипи от пещта, натовари в него от всичко по чифт, и своето семейство, освен онези от тях, за чиято гибел вече бе низпослана Моята повеля! И не Ме моли за онези, които постъпваха несправедливо! Те ще бъдат издавени.",
  "И когато се настаниш, ти и онези с теб, в Кораба, кажи: “Слава на Аллах, Който ни спаси от несправедливите хора!”",
  "И кажи: “Повелителю мой! Отведи ме на благословено място, защото Най-добре Ти поселваш.”",
  "Наистина в това има знамения. Ние непременно изпитваме [рабите].",
  "И създадохме след тях друго поколение.",
  "И им изпратихме пратеник измежду тях, [който каза]: “Покланяйте се на Аллах! Нямате друг бог освен Него! Нима не се боите от Него?”",
  "Знатните от неговия народ, които отрекоха и взеха за лъжа срещата в отвъдния живот, ­а Ние бяхме ги отрупали с разкош в земния казаха: “Този е само един човек като вас. Яде, каквото и вие ядете, и пие, каквото пиете.",
  "И ако се покорите на човек като вас, тогава ще сте губещи.",
  "Нима той ви обещава, че след като умрете и станете пръст и кости, [отново] ще бъдете извадени?",
  "Невероятно, много невероятно е онова, което ви се обещава!",
  "Съществува само земният ни живот. Умираме и живеем, и никога не ще бъдем съживени.",
  "Този е само един мъж, който измисля лъжа за Аллах, и никога не ще му повярваме.”",
  "Каза: “Повелителю мой! Помогни ми, защото ме взеха за лъжец!”",
  "Каза [Аллах]: “Скоро непременно ще съжаляват.”",
  "И с право ги порази Викът, и Ние ги превърнахме в [нещо подобно на] боклук[отнесен от поток]. Нека погинат хората-нечестивци!",
  "След тях Ние сътворихме други поколения.",
  "Никоя общност не изпреварва своя срок и не го забавя.",
  "После изпратихме Нашите пратеници поред. Всякога, щом при някоя общност идваше нейният пратеник, те го взимаха за лъжец. И така ги отправяхме една след друга на гибел и ги превърнахме в предания. Нека погинат хората-неверници!",
  "После изпратихме Муса и брат му Харун с Нашите знамения и с явен довод",
  "при Фирауна и знатните му хора. Ала те се възгордяха и бяха хора надменни.",
  "И казаха: “Нима да повярваме на двама, които са подобни на нас, щом хората им са наши слуги?”",
  "И ги взеха двамата за лъжци, и се обрекоха на гибел.",
  "И дадохме на Муса Книгата, за да последват правия път.",
  "И сторихме [Иса] сина на Мерйем и майка му знамение, и ги приютихме на хълм, където имаше покой и извор.",
  "О, пратеници! Яжте от благата и вършете праведни дела! Каквото и да сторите, Аз го знам.",
  "Наистина, вашата [общност] религия е единствената религия, а Аз съм вашият Повелител. Затова единствено от Мен се бойте!",
  "Но [общностите] разделиха своята религия на части, и всяка от тях ликува с това, което е у нея.",
  "Остави ги [о, Мухаммед] в бездната на заблуждението им до определено време!",
  "Нима смятат, че Ние ги поддържаме с имотите и синовете, които им набавяме?",
  "Защото бързаме да ги дарим с блага? О, не! Те обаче не забелязват това!",
  "Онези, които в страхопочитание от своя Повелител се боят,",
  "и които вярват в знаменията на своя Повелител,",
  "и които не съдружават със своя Повелител,",
  "и които раздават милостиня, и сърцата им треперят, защото при своя Повелител ще се завърнат,",
  "те се надпреварват в добрините и те първи ги извършват.",
  "Ние не възлагаме на човека свръх неговите възможности. При Нас има Книга, която казва истината и те не ще бъдат онеправдани.",
  "Но сърцата им са слепи относно [този Коран]. А наред с това те извършват и по-леки злодеяния.",
  "А когато сграбчим с мъчение свикналите на разкош сред тях, роптаят гръмогласно!",
  "“Не роптайте Днес! Наистина, Ние няма да ви окажем помощ.",
  "Вече ви бяха четени Моите знамения, ала вие се отвръщахте",
  "високомерни към [Кааба], произнасяйки скверни речи по нощите.”",
  "Няма ли да размислят над Словото или при тях дойде нещо, което не е идвало при древните им предци?",
  "Или не узнаха своя пратеник, та го отричат?",
  "Или казват, че той е луд. Напротив, той им донесе истината, но повечето от тях ненавиждат истината.",
  "А ако истината зависеше от техните желания, непременно щяха да се разрушат и небесата, и земята, и всички, които са по тях. Въпреки че им дадохме [Корана] тяхното напомняне, те от своето напомняне се отдръпват.",
  "Или искаш от тях награда [о, Мухаммед]? Но наградата на твоя Повелител е най-доброто и Той е Най-Добрият от даващите препитание.",
  "Наистина ти ги зовеш към правия път.",
  "А онези, които не вярват в отвъдния живот, от пътя се отклоняват.",
  "И да ги пощадяхме и избавехме от бедата, която ги е сполетяла, пак щяха да упорстват, в своята престъпност да се лутат.",
  "И ги сграбчихме с мъчението, ала те нито се покориха на своя Повелител, нито Го умоляваха.",
  "А щом им отворихме врата към сурово мъчение, ето ги там отчаяни!",
  "Той е Онзи, Който създаде за вас слуха и зрението, и сърцата. Колко малка е вашата благодарност!",
  "Той е Онзи, Който ви размножи по земята и при Него ще бъдете събрани.",
  "Той е Онзи, Който съживява и умъртвява, и от Него е промяната на нощта и деня. Нима не проумявате?",
  "О, не! Те говорят същото, което говореха и първите поколения.",
  "Казват: “След като умрем и станем пръст и кости, дали наистина ще бъдем съживени?",
  "Това вече ни бе обещано, на нас и на предците ни, от по-рано. Това са само легенди на древните народи.”",
  "Кажи: “На кого принадлежи земята и тези по нея, ако знаете?”",
  "Ще кажат: “На Аллах!” Кажи: “Не ще ли се поучите?”",
  "Кажи: “Кой е Повелителят на седемте небеса и Повелителят на великия Трон?”",
  "Ще кажат: “Аллах!” Кажи: “Не ще ли се побоите?”",
  "Кажи: “В чии Ръце е властта над всяко нещо? Кой защитава и от Кой няма защита, ако знаете?”",
  "Ще кажат: “На Аллах!” Кажи: “Как тогава сте излъгани?”",
  "Да, Ние им дадохме истината, а те са лъжци.",
  "Аллах не се сдоби със син и няма друг бог заедно с Него. Иначе всеки бог щеше да отнесе онова, което е сътворил, и едни от тях щяха да надделеят над други. Пречист е Аллах над онова, което описват.",
  "Знаещият и скритото, и явното! Той е­ превисоко над онова, което съдружават с Него!",
  "Кажи [о, Мухаммед]: “Повелителю мой! Ако ми покажеш онова, което им е обещано,",
  "то не ме поставяй, Повелителю мой, сред несправедливите хора!”",
  "Наистина Способни сме Ние да ти покажем онова, което им обещаваме.",
  "Отвърни на злината с добрина! Ние повече знаем какво описват.",
  "И кажи: “Повелители мой! Пази ме от подстрекателствата на шейтаните!",
  "И ме пази, Повелители мой, да не ме спохождат!”",
  "А когато се яви при някого от тях смъртта, той казва: Повелителю мой! Върни ме,",
  "за да сторя праведно дело в живота, който оставих! Ала не! Това са само произнасяни думи. Зад тях има преграда до Деня, когато ще бъдат съживени.",
  "И когато се протръби с Тръбата, тогава между тях няма да останат роднински връзки и не ще питат един за друг.",
  "Чиито везни натежат, тези са сполучилите.",
  "А чиито везни олекнат, тези са се погубили в Джехеннема и там ще пребивават вечно.",
  "Огънят ще обгаря лицата им и в него ще се гърчат.",
  "“Не ви ли бяха четени Моите знамения, та ги взехте за лъжа?”",
  "Ще кажат: “Повелителю наш! Злочестието ни се оказа по-силно от нас и бяхме хора заблудени.",
  "Повелителю наш! Извади ни от Джехеннема! А ако отново започнем да грешим, тогава наистина ще сме вършещи беззаконие!”",
  "Той ще каже: \u0022Бъдете в Джехеннема презрени и не говорете с Мен!\u0022",
  "Имаше група от Моите раби, казващи: “Повелителю наш! Ние повярвахме. Опрости ни и помилвай! Ти си Най-Милосърдният.”",
  "А вие им се подигравахте, така, че забравихте Моето споменаване в присмеха си над тях.",
  "Днес Аз ги възнаграждавам, защото бяха търпеливи. Наистина, те са спечелилите.”",
  "Ще каже [Аллах]: “Колко години престояхте в земята?”",
  "Ще кажат: “Престояхме ден или част от деня. Питай отброяващите.”",
  "Ще каже: “Престояхте само малко, ако знаете.",
  "Нима смятахте, че ви сътворихме напразно и че при Нас не ще бъдете върнати?”",
  "Всевишен е Аллах, истинският Властелин! Няма друг достоен за поклонение, освен Него, Повелителя на благородния Трон!",
  "А който призовава друг заедно с Аллах без довод за това, равносметката му е при неговия Повелител. Наистина, неверниците не ще сполучат.",
  "И кажи [о, Мухаммед]: “Повелителю, опрости и помилвай! Ти си Най-Милосърдният.”",
  "Сура, която Ние низпослахме и наложихме. В нея низпослахме ясни знамения, за да се поучите!",
  "На всяка прелюбодейка и всеки прелюбодеец ударете по сто бича и да не ви обземе състрадание към тях, като прилагате религията на Аллах, ако вярвате в Аллах и в Сетния ден! И да присъства на мъчението им група от правоверните!",
  "Прелюбодеецът може да се жени само за прелюбодейка или езичница. И за прелюбодейката може да се жени само прелюбодеец или езичник, а на правоверните това е забранено.",
  "А на онези, които набедят целомъдрени жени, после не доведат четирима свидетели, ударете осемдесет бича и не приемайте никога тяхно свидетелство! Тези са нечестивците,",
  "освен които след това се покаят и поправят. Аллах е Опрощаващ, Милосърден.",
  "А които набедят своите съпруги и нямат свидетели, освен самите себе си, всеки от тях да засвидетелства четири пъти в името на Аллах, че наистина е искрен.",
  "А петия път проклятието на Аллах да е над него, ако лъже.",
  "И се отклонява от жената наказанието, ако тя четири пъти засвидетелства в името на Аллах, че наистина той лъже.",
  "А петия път ­гневът на Аллах да е над нея, ако мъжът е искрен.",
  "И ако не бе благодатта на Аллах към вас, и Неговата милост, и не бе Аллах Приемащ покаянието и Премъдър, [то лъжците би ги постигнало бързо] наказание.",
  "Онези, които оклеветиха [майката на правоверните Айша], са [само] група от вас. Не смятайте, че то е зло за вас! Напротив, то е добро за вас. Над всеки мъж от онези тегне грехът, който е придобил, а за най-големия виновник е приготвено огромно мъчение.",
  "Защо, когато чухте това, повярвалите мъже и жени не помислиха добро в себе си и не казаха: “Това е явна клевета!”",
  "Защо не доведоха за това четирима свидетели? И след като не са дошли със свидетелите, тези са лъжците пред Аллах.",
  "И ако не е благодатта на Аллах към вас, и Неговата милост в земния живот и в отвъдния, щеше да ви сполети огромно мъчение за измислицата, в която затънахте.",
  "Ето, вие пренасяте лъжа с езика си и изричате с устата си онова, за което нямате знание, и смятате, че тази постъпка е незначителна, а при Аллах това е огромен грях.",
  "И защо, когато чухте това, не казахте: “Не ни подобава да приказваме за него. Пречист си Ти! Това е огромна измама.”",
  "Аллах ви наставлява никога да не повторите подобно нещо, ако сте правоверни.",
  "И ви разяснява Аллах знаменията. Аллах е Всезнаещ, Премъдър.",
  "За онези, които желаят покварата да се разпространява сред повярвалите, ще има болезнено мъчение в земния живот и в отвъдния. Аллах знае, вие не знаете.",
  "И ако не бе благодатта на Аллах към вас, и Неговата милост, и не бе Аллах Състрадателен и Милосърден, то грешниците би ги постигнало бързо наказание.",
  "О вие, които повярвахте! Не следвайте стъпките на шейтана! А който следва стъпките на шейтана, на него повелява той покварата и порицаваното. И ако не бе благодатта на Аллах към вас и Неговата милост, никой от вас не ще бъде никога чист. Но Аллах пречиства, когото пожелае. Аллах е Всечуващ, Всезнаещ.",
  "И удостоените с благодат и обилие сред вас да не се кълнат, че не ще даряват на роднините и клетниците, и преселниците по пътя на Аллах! И нека извиняват, и нека бъдат снизходителни! Нима не искате Аллах да ви опрости? Аллах е Опрощаващ, Милосърден.",
  "Онези, които набедят целомъдрена повярвала жена, която дори и не си е помислила за грях, те ще са прокълнати в земния живот и в отвъдния! За тях е приготвено огромно мъчение",
  "в Деня, когато и езиците, и ръцете, и краката им ще свидетелстват за техните дела.",
  "В този Ден Аллах напълно ще им изплати истинското въздаяние и ще узнаят, че Аллах е явната истина.",
  "Скверните жени са за скверните мъже, а скверните мъже са за скверните жени, и добрите жени са за добрите мъже, а добрите мъже са за добрите жени. Те са пречистени от онова, което се приказва [от клеветниците]. За тях е приготвено опрощение и щедро препитание.",
  "О вие, които повярвахте! Не влизайте в чужди домове, освен в собствените си, докато не поискате разрешение и не поздравите обитателите им! За вас това е най-доброто, за да се поучите.",
  "И ако не намерите никого там, не влизайте, докато не ви се позволи! И ако ви бъде казано: “Върнете се!”, тогава се върнете! За вас това е най-чистото. Аллах знае това, което вършите.",
  "Не е грях за вас да влизате в необитаеми домове, в които има ваше имущество. Аллах знае какво разкривате и какво потулвате.",
  "Кажи на повярвалите мъже да свеждат погледите си и да пазят целомъдрието си! За тях това е най-чистото. Сведущ е Аллах за онова, което вършат.",
  "И кажи на повярвалите жени да свеждат поглед и да пазят целомъдрието си, и да не показват своите украшения освен видното от тях, и да прикриват с покривало гърдите си, и да не показват своята красота на никой, освен пред съпрузите си или бащите си, или бащите на съпрузите си, или синовете си, или синовете на съпрузите си, или братята си, или синовете на братята си, или синовете на сестрите си, или жените [повярвалите] или [слугините], владени от десниците им, или слугите от мъжете без плътски нужди, или децата, непознали още женската голота. И да не тропат с крак, за да се разбере какво скриват от своите украшения. О, правоверни! Обърнете се към Аллах с покаяние всички, за да сполучите!",
  "И задомявайте чрез брак несемейните от вас и праведните от робите и робините ви! Ако са бедни, Аллах ще им даде от Неговата благодат. Аллах е Прещедър, Всезнаещ.",
  "Които нямат средства да встъпят в брак, нека се въздържат и запазят своето целомъдрие, докато Аллах им даде от Своята благодат! А за онези сред владените от десниците ви, които желаят договор [за освобождаване] напишете им, ако виждате у тях добро! И им дайте от имуществото на Аллах, с което Той ви е дарил! В стремежа ви към благата на земния живот не принуждавайте слугините си да развратничат, ако те желаят да запазят целомъдрие! Но принудят ли слугиня, то и след принуждаването Аллах [за нея] е Опрощаващ, Милосърден!",
  "И вече ви низпослахме ясни знамения и пример за онези, които бяха преди вас, и поучение за благочестивите.",
  "Аллах е Светлината на небесата и на земята. Сиянието Му [в душата на правоверния]е като ниша, в която има светилник. Светилникът е в стъкло, а стъклото е сякаш блестяща звезда. Разпалена е от благословено маслиново дърво, което расте [и не се обръща] нито на изток, нито запад. Маслото му е готово да свети дори без съприкосновение с огъня. Светлина върху светлина. Аллах напътва към Своята светлина, когото пожелае и дава Аллах примерите за хората, и Аллах всяко нещо знае.­",
  "В домовете, които Аллах позволи да бъдат възвисени и да се споменава в тях Неговото име. Прославят Го там и сутрин, и вечер",
  "хора, които нито търговия, нито продажба ги отвлича от споменаването на Аллах и от извършването на молитвата намаз и даването на милостинята зекят. Страхуват се от Деня, в който ще се преобърнат сърцата и очите,",
  "за да им въздаде Аллах най-доброто за онова, което са вършили, и да им надбави от Своята благодат. Аллах безмерно дава препитание, на когото пожелае.",
  "А на неверниците делата са като мираж в пустиня. Жадният го смята за вода, но стигне ли там, не намира нищо! Там ще намери Аллах и Той ще му изплати въздаянието. Аллах бързо прави равносметка.",
  "Или [делата им са] като тъмнини в морска бездна. Покриват я вълни едни над други, а над тях облаци. Тъмнини една върху друга! Извади ли някой ръка, едвам ще я види. Комуто Аллах не е отредил светлина, не ще има за него светлина.",
  "Не виждаш ли, че Аллах прославят всички на небесата и на земята, и птиците, разтворили криле? Всеки знае как да се моли и да прославя. Аллах знае онова, което вършат.",
  "На Аллах принадлежи властта на небесата и на земята, и към Аллах предстои завръщането.",
  "Не виждаш ли, че Аллах подкарва облаците, после ги съединява, после ги сторва на купчина и виждаш как дъждът излиза от тях. И спуска от планини в небето градушка, и поразява Той с нея, когото пожелае, и я отклонява, от когото пожелае. И блясъкът на Неговата мълния едва не отнема зрението.",
  "Аллах редува нощта и деня. В това има поука за прозорливите.",
  "Аллах сътвори от вода всички живи същества. Някои от тях се движат по корем, някои от тях вървят на два крака, а някои от тях вървят на четири. Аллах сътворява, каквото пожелае. Аллах за всяко нещо има сила.",
  "Ние вече низпослахме ясни знамения. Аллах води, когото пожелае към правия път.",
  "Казват [лицемерите]: “Повярвахме в Аллах и в Пратеника, и се покорихме.” Сетне част от тях се отмята след това. Тези не са от повярвалите.",
  "И когато бъдат призовани към Аллах и към Неговия Пратеник, за да отсъди помежду им, част от тях се отвръща!",
  "А ако правдата е в тяхна полза, отиват при него покорни.",
  "Болест ли има в сърцата им? Или се усъмняват? Или се страхуват, че Аллах и Неговият Пратеник ще ги осъдят несправедливо? О, да! Те самите постъпват несправедливо.",
  "Ако правоверните бъдат призовани към Аллах и Неговия Пратеник, за да отсъди помежду им, те изричат само: “Чухме и се покорихме!” Тези са сполучилите.",
  "Който се покорява на Аллах и на Неговия Пратеник, и се страхува от Аллах, и се бои от Него, тези са преуспяващите.",
  "И се кълнат [лицемерите] в Аллах с най-усърдните си клетви, че ако им повелиш, непременно ще излязат [за битка]. Кажи [о, Мухаммед]: “Не се кълнете! Ясно е доколко се покорявате! Сведущ е Аллах за онова, което вършите!”",
  "Кажи: “Покорявайте се на Аллах, и покорявайте се на Пратеника! А отметнете ли се, негов дълг е само онова, което му е възложено и ваш дълг е само онова, което на вас е възложено. И покорите ли му се, ще сте на правия път! Дълг за Пратеника е само ясното послание.”",
  "Аллах обеща на онези от вас, които вярват и вършат праведни дела, че ще ги остави наследници на земята, както остави и онези преди тях и непременно ще укрепи тяхната религия, която Той им избра, и в замяна след страха ще им дари сигурност. Те само на Мен ще се покланят и не ще Ме съдружават с нищо. А който подир това стане неверник, тези са нечестивците.",
  "И извършвайте молитвата намаз, и давайте милостинята зекят, и се покорявайте на Пратеника, за да бъдете помилвани!",
  "Не смятай, че неверниците ще могат да се спасят на земята! Мястото им е Огънят. И колко скверно място за пребиваване е той!",
  "О вие, които повярвахте! Нека онези, които са под властта на десниците ви и онези от вас, които не са достигнали зрелост, да ви искат разрешение за влизане в покоите в три случая: преди молитвата намаз в зори, и когато сваляте одеждите си по пладне, и подир нощната молитва намаз. Ето три случая, в които може да сте съблечени. Извън това не е грях нито за вас, нито за тях да влизате едни при други. Така Аллах ви разяснява знаменията. Аллах е Всезнаещ, Премъдър.",
  "А когато децата ви достигнат зрелост, да искат позволение, както искат и всички преди тях. Така Аллах ви разяснява Своите знамения. Аллах е Всезнаещ, Премъдър.",
  "А престарелите жени, които вече не се надяват на брак, не е грях да свалят връхното си наметало, без да показват своята красота. Но да се въздържат е по-доброто за тях. Аллах е Всечуващ, Всезнаещ.",
  "Няма за слепеца притеснение и няма за куция притеснение, и няма за болния притеснение, нито за самите вас да ядете в своите домове или в домовете на бащите си, или в домовете на майките си, или в домовете на братята си, или в домовете на сестрите си, или в домовете на чичовците си, или в домовете на лелите си, или в домовете на вуйчовците си, или в домовете на вуйните си, или в домовете, чиито ключове са на ваше разположение, или в дома на ваш приятел. Няма грях за вас да ядете заедно или поотделно. И щом влезете в домове, поздравете се взаимно с поздрав от Аллах благословен, мил! Така Аллах ви обяснява знаменията, за да проумеете.",
  "Правоверни са само онези, които вярват в Аллах и в Неговия Пратеник. И щом са с него за общо дело, не си отиват, докато не му поискат позволение. Които ти искат позволение. Наистина, те вярват в Аллах и в Неговия Пратеник. А щом ти поискат позволение за нещо свое, то позволи, на когото желаеш! И моли Аллах да ги опрости! Наистина, Аллах е Опрощаващ, Милосърден.",
  "И не се обръщайте към Пратеника така, както се обръщате един към друг! Аллах знае онези от вас, които скришом се измъкват. И да се боят онези, които нарушават негово нареждане, да не ги сполети изпитание или да не ги сполети болезнено мъчение!",
  "Наистина, на Аллах принадлежи всичко на небесата и на земята. Знае Той вашето положение и Деня, когато ще бъдат върнати при Него. Ще ги извести какво са вършили. Аллах знае всяко нещо.",
  "Благословен е Онзи, Който низпосла на Своя раб Различаването [на истината от лъжата, т.е. Корана], за да бъде предупредител за световете.",
  "Онзи, Комуто принадлежи властта над небесата и земята. И не се е сдобивал Той със син, и няма съдружник във властта, и е сътворил всяко нещо, и го е премерил с точна мяра.",
  "А вместо Него [неверниците] приеха божества, които нищо не творят, а те са сътворени. Те нямат власт да причинят за себе си нито вреда, нито полза, и не се разпореждат нито със смъртта, нито с живота, нито със съживяването след смъртта.",
  "И казват неверниците: “Това е само лъжа, която той си е измислил. И са му помогнали за нея други хора.” Така те постъпват несправедливо и мамят.",
  "И казват: “Това са легенди на предците! Накарал е да му ги препишат и му се диктуват сутрин и вечер.”",
  "Кажи [о, Мухаммед]: “Низпосла го Онзи, Който знае тайните и на небесата, и на земята. Той е Опрощаващ, Милосърден.”",
  "И казват: “Що за пратеник е този? Яде храна и ходи по пазарите. Защо не му бе изпратено меляике, за да бъде с него предупредител?",
  "Защо не му е дарено съкровище? Защо няма градина, от плодовете на която да яде?” И казват угнетителите: “Вие следвате само един омагьосан човек.”",
  "Погледни как скалъпват за теб притчите и така се заблуждават, и не могат да намерят пътя.",
  "Благословен е Онзи, Който ако пожелае, ти отрежда по-доброто от това-­ Градините, сред които реки текат, и дворци ти отрежда.",
  "Но те взимат за лъжа Часа, а за онези, които взимат за лъжа Часа, Ние приготвихме пламъци.",
  "И когато те ги зърнат отдалеч, ще доловят тяхната ярост и вой.",
  "И когато бъдат хвърлени там на тясно място завързани, ще зоват за погибел.",
  "[И ще им се каже]: “Не зовете Днес за една гибел, а за много гибел!”",
  "Кажи [о, Мухаммед]: “Това ли е по-доброто, или Градината на вечността, обещана за онези, които се страхуват от Аллах? Тя за тях ще бъде въздаяние и място за пребивание.”",
  "Там ще пребивават вечно и ще имат, каквото пожелаят. Това е обещание, измолено от твоя Повелител.",
  "В Деня, когато Аллах ще събере тях и онова, на което служат вместо на Него, ще каже: “Вие ли заблудихте тези Мои раби, или сами се заблудиха по пътя?”",
  "Ще кажат: “Пречист си Ти! Не ни подобава да приемаме други покровители освен Теб. Ала Ти им даде, на тях и на техните бащи, да се понасладят, докато забравиха споменаването и станаха погубен народ.”",
  "Изобличиха ви в лъжа за онова, което казвате [о, многобожници] и не можете нито да се защитите, нито да се спасите. И който от вас постъпва несправедливо, Ние ще го накараме да вкуси голямо мъчение.",
  "И преди теб изпращахме само пратеници, които ядат храна и ходят по пазарите. И сторихме едни от вас изпитание за други. Ще проявите ли търпение? Твоят Повелител е Всезрящ.",
  "И казват онези, които не се надяват да Ни срещнат: “Защо не ни бяха изпратени меляикета? И защо не виждаме нашия Повелител?” Надменно се възгордяха от себе си и извършиха велико престъпление.",
  "В Деня, когато те ще видят меляикетата, за престъпниците няма да има радостна вест и [меляикетата] ще кажат: “Ето преграда непреодолима!”",
  "И ще преценим всяко дело, което те са извършили, и ще го превърнем в разпиляна прах.",
  "Обитателите на Дженнета в този Ден ще имат най-добрата обител и най-хубавото място за отдих.",
  "В Деня, когато ще се разцепи небето и ще се покрие с облаци, и ще бъдат изпратени меляикетата.",
  "Истинската власт в този Ден ще принадлежи на Всемилостивия. Ще бъде тежък Ден за неверниците.",
  "В Деня, когато злосторникът ще хапе ръцете си, казвайки: “По-добре да бях последвал пътя на Пратеника!",
  "Ах, горко ми! По-добре да не бях взимал такъв за приятел!",
  "Той ме отклони от Напоминанието [Корана], след като бе дошло при мен. Наистина, шейтана оставя човека без поддръжка.”",
  "И каза Пратеника: “О, Повелителю! Моят народ пренебрегва този Коран.”",
  "И така на всеки пророк Ние сторихме враг от престъпниците. Достатъчен е твоят Повелител за Наставник и Помощник.",
  "И казаха неверниците: “Защо Коранът не му бе низпослан наведнъж?” Така е, за да укрепим с него твоето сърце, и го разяснихме по най-прекрасен начин.",
  "И когато дойдат при теб с някаква притча, Ние ти откриваме истината и най-хубавото тълкуване.",
  "Тези, които бъдат подкарани към Джехеннема по очи, ще са на най-лошото място и на най-заблудения път.",
  "Вече дадохме на Муса Книгата и за негов помощник определихме брат му Харун.",
  "И казахме: “Отидете двамата при народа, който взе за лъжа Нашите знамения!” И го унищожихме напълно.",
  "И народа на Нух издавихме, когато взе за лъжа пратениците, и го сторихме знамение за хората. И приготвихме мъчителни страдания за потисниците.",
  "И адитите, и самудяните, и обитателите на ар-Рас, и много поколения между тях.",
  "И на всеки от тях давахме притчи, и всички напълно погубихме.",
  "И минават [неверниците] край, селището над което бе изсипан бедственият дъжд. Нима не го виждат? Да! Те не се надяват, че ще бъдат съживени след смъртта.",
  "И щом те видят, взимат те само на присмех: “Този ли е, когото Аллах е проводил за пратеник?",
  "Той щеше да ни отклони от божествата ни, ако не бяхме проявили търпение.” А когато видят мъчението, ще узнаят кой се е отклонил от пътя.",
  "А видя ли онзи, който е обожествил своята прищявка? Нима над него си покровител?",
  "Или смяташ, че повечето от тях чуват или проумяват? Те са като добитъка, дори са още по-заблудени.",
  "Не виждаш ли как твоят Повелител разпростира сянката? А ако пожелаеше, Той би я сторил неподвижна. После сторваме слънцето неин водител.",
  "После малко по малко я скъсяваме към себе си.",
  "Той е Този, Който стори за вас нощта да е одеяние, и съня да е за отдих, и стори деня да е за препитание.",
  "Той е Този, Който праща ветровете с добра вест за Своята милост. И изсипваме чиста вода от небето,",
  "за да съживим с нея мъртвата земя и да пият сътворените от Нас многобройни хора и добитък.",
  "И я пръскаме[дъждовната вода] между тях, за да се поучат. Ала повечето хора се противят, освен за неверието.",
  "И ако желаехме, щяхме да изпратим във всяко селище предупредител.",
  "И не се покорявай на неверниците, и чрез него [Корана] води срещу тях велика борба!",
  "Той е Този, Който разположи в съседство двете морета, едното сладко, утоляващо жаждата, а другото солено, горчиво. И стори между тях граница и непреодолимо препятствие.",
  "Той е Този, Който сътвори човека от вода и му отреди кръвно и брачно родство. Твоят Повелител е Всемогъщ.",
  "И вместо на Аллах се покланят на онова, което нито им помага, нито им вреди. Неверникът е помощник [на шейтана] срещу своя Повелител.",
  "Ние те изпратихме [о, Мухаммед] само като благовестител и предупредител.",
  "Кажи: “Не искам от вас друга отплата за това, освен желанието на някого да поеме пътя към своя Повелител.”",
  "И се уповавай на Вечноживия, Който не умира, и Го прославяй с възхвала! Достатъчно е сведущ Той за греховете на Своите раби.",
  "Той сътвори небесата и земята, и всичко помежду им в шест дни, после се въздигна [Безподобен] на Трона. Той е Всемилостивия. Питай за Него знаещите!",
  "И когато им кажат: “Сведете чела до земята в суджуд пред Всемилостивия!”, казват: “А какво е Всемилостивия? Нима ще се поклоним на онова, за което ни повеляваш ти?” И това увеличава тяхното отвращение.",
  "Благословен е Онзи, Който стори съзвездия на небето и стори там светилник и сияйна луна!",
  "Той е Този, Който стори нощта и денят да се следват за желаещия да се поучи или желаещия да благодари.",
  "Рабите на Всемилостивия са онези, които ходят по земята с кротост и ако невежите им отправят думи, казват: “Мир!” [и отминават].",
  "Те прекарват нощта, като свеждат чела в суджуд и се възправят пред своя Повелител.",
  "Те казват: “Повелителю! Отклони от нас мъчението на Джехеннема, защото наказанието там е вечна мъка!”",
  "И колко лош е той за обиталище и пребивание!",
  "И които, ако харчат, нито прахосват, нито се скъпят, а са по средата на това.",
  "И които не зоват друг бог заедно с Аллах, и не отнемат живот ­против забраната на Аллах, освен ако имат право, и не прелюбодействат. А който върши това, ще срещне възмездие.",
  "В Деня Къямет ще бъде удвоено за него, мъчението в което ще пребивава вечно унизен.",
  "Това не се отнася за онзи, който се е покаял и повярвал, и вършил праведни дела. Аллах на такива ще подмени злините с добрини. Аллах е Опрощаващ, Милосърден.",
  "А който се е покаял и вършил праведни дела, той се връща към Аллах с прието покаяние.",
  "И които не свидетелстват с измама, и ако минат край празнословие, отминават достойно.",
  "И които, ако им се напомнят знаменията на техния Повелител, не остават пред тях глухи и слепи,",
  "и които казват: “Повелителю наш! Стори нашите съпруги и потомци радост за очите ни! И ни стори водители на онези, които се страхуват от Теб!”-",
  "Те ще се въздаде най-издигнатото място в Дженнета, защото са търпели, и там ще бъдат посрещнати с поздрав и мир.",
  "В него ще пребивават вечно. И колко прекрасно е то за обиталище и пребиваване!",
  "Кажи: “Не би ви обърнал внимание моят Повелител, освен ако сте Го призовавали. Но вие взимахте това за лъжа [о, неверници] и наказанието е неизбежно.”",
  "Та. Син. Мим.",
  "Това са айети на ясната Книга.",
  "Не погубвай себе си, задето не искат да повярват!",
  "Ако Ние пожелаем, ще им спуснем от небето, знамение пред което покорно ще се склонят техните шии.",
  "И не идва при тях ново напомняне от Всемилостивия, без да се отвърнат от него.",
  "Те го взимаха за лъжа, но ще дойдат при тях вестите за онова, на което се подиграваха.",
  "И нима не поглеждат към земята, колко полезни видове накарахме да поникнат от нея?",
  "Наистина, в това има знамение, но повечето от тях няма да повярват.",
  "Твоят Повелител наистина е Всемогъщия, Милосърдния.",
  "И когато твоят Повелител призова Муса: “Иди при несправедливите хора,",
  "хората на Фирауна! Нима не ще се побоят?”",
  "Той каза: “Повелителю мой! Страхувам се да не ме вземат за лъжец,",
  "и сърцето ми ще се свие, и езикът ми не ще се развърже. Дай [пророчеството] и на Харун!",
  "И имам грях пред тях, затова ме е страх да не ме убият.”",
  "Той каза: “Не [няма да те убият]! Двамата вървете с Нашите знамения! Ние сме с вас ­и ще слушаме.",
  "Идете при Фирауна и кажете: “Ние сме пратени от Повелителя на световете.",
  "Пусни с нас синовете на Исраил!”",
  "Каза [Фираунът]: “Не те ли отгледахме сред нас от дете? И не прекара ли сред нас години от живота си?",
  "Нима не си извършил тази постъпка, която извърши? Наистина, ти си от неблагодарните.”",
  "Той каза: “Извърших я тогава, когато бях от заблудените.",
  "И избягах от вас, когато ме уплашихте, а моят Повелител ме дари с мъдрост и ме стори от пратениците.",
  "И тази милост, за която ме упрекваш, се състои в това, че ти си поробил синовете на Исраил?”",
  "Каза Фираунът: “А какво е Повелителят на световете?”",
  "Каза[Муса]: “Повелителят на небесата и на земята, и на всичко между тях, ако сте убедени.”",
  "Каза [Фираунът] на онези около него: “Чувате ли?”",
  "Каза [Муса]: “Вашият Повелител и Повелителят на древните ви предци.”",
  "Каза [Фираунът]: “Вашият пратеник, изпратен при вас, е луд.”",
  "Каза [Муса]: “Повелителят на изтока и на запада, и на всичко между тях, ако проумявате.”",
  "Каза[Фираунът]: “Ако приемеш друг бог освен мен, ще те тикна при затворниците.”",
  "Каза[Муса]: “А ако ти донеса нещо очевидно?”",
  "Каза[Фираунът]: “Дай го, ако казваш истината!”",
  "И метна Муса тоягата си, и ето тя се превърна в­ явна змия!",
  "И извади ръката си, и ето я сияйнобяла за гледащите!",
  "Каза[Фираунът] на знатните около него: “Този е вещ магьосник.",
  "Иска да ви прогони с магията си от вашата земя. Какво ще посъветвате?”",
  "Казаха: “Дай отсрочка на него и брат му, и прати по градовете събирачи,",
  "да ти доведат всички вещи магьосници!”",
  "И магьосниците бяха насъбрани в часа на определения ден.",
  "И се каза на хората: “Събрахте ли се?”",
  "[Хората казаха:] “Ще последваме магьосниците, ако победят!”",
  "И когато магьосниците дойдоха, казаха на Фирауна: “Ще има ли за нас награда, ако ние победим?”",
  "Той каза: “Да, и тогава ще бъдете от приближените.”",
  "Муса им каза: “Мятайте, каквото ще мятате!”",
  "И метнаха те своите въжета и тояги, и казаха: “С могъществото на Фараона ние ще победим.”",
  "И Муса метна своята тояга, и ето я поглъща онова, с което измамват!",
  "Тогава магьосниците паднаха, свеждайки чела до земята в суджуд.",
  "Казаха: “Повярвахме в Повелителя на световете,",
  "Повелителя на Муса и Харун!”",
  "Каза [Фираунът]: “Нима му повярвахте, преди аз да съм ви позволил? Той ви е старейшината, който ви е научил на магия. И ще разберете! Ще ви отсека ръцете и краката кръстом, и всички ви ще разпъна.”",
  "Казаха: “Не е беда! Наистина при нашия Повелител ще се завърнем.",
  "Надяваме се да ни опрости нашият Повелител прегрешенията, защото първи повярвахме.”",
  "И дадохме на Муса откровение: “Отпътувай с Моите раби нощем! Вас ще ви преследват.”",
  "И изпрати Фираунът събирачи в градовете:",
  "“Тези [синове на Исраил] са шепа хора.",
  "Те ни разгневяват,",
  "но ние всички трябва да сме бдителни.”",
  "И така Ние ги принудихме да напуснат градини и извори,",
  "съкровища, и благородни места.",
  "Така е! И оставихме това в наследство на синовете на Исраил.",
  "И тръгнаха да ги преследват по изгрев [хората на Фараона].",
  "И когато двете множества се съгледаха, спътниците на Муса казаха: “Ние сме настигнати.”",
  "Той каза: “О, не! Моят Повелител е с мен и Той ще ме напъти!”",
  "И тогава Ние внушихме на Муса: “Удари с тоягата си по морето!” И то се разцепи, и всяка негова част стана като огромна планина.",
  "И Ние сторихме там другите да се приближат.",
  "Ние спасихме Муса и всички, които бяха с него.",
  "После издавихме другите.",
  "В това има знамение, но повечето от тях не вярват.",
  "Твоят Повелител наистина е Всемогъщия, Милосърдния.",
  "Прочети им вестта за Ибрахим!",
  "Когато каза на баща си и народа си: “На какво се покланяте?”",
  "Казаха: “Покланяме се на идоли и ще продължим да им се кланяме.”",
  "Каза: “Чуват ли ви, когато ги зовете?",
  "Помагат ли ви? И причиняват ли ви вреда?”",
  "Казаха: “Не, но заварихме бащите ни така да правят.”",
  "Каза: “Виждате ли онези [идоли], на които сте се покланяли,",
  "вие и древните ви предци?",
  "Те са мои врагове, а не Повелителят на световете,",
  "Който ме е сътворил и ме напътва,",
  "и Който ме храни, и ми дава да пия,",
  "и ако се разболея, Той ме изцелява,",
  "и Който ще ме умъртви, а после ще ме съживи,",
  "и на Когото се надявам да ми опрости греха в Съдния ден.",
  "Повелителю! Дари ми мъдрост и ме приобщи към праведните!",
  "И стори достойно споменаването ми пред идните поколения!",
  "и ме стори да бъда от наследниците на блажения Дженнет!",
  "И опрости баща ми! Той наистина е от заблудените.",
  "И не ме опозорявай в Деня, когато [тварите] ще бъдат сътворени,",
  "в Деня, когато нито богатство, нито синове ще помогнат,",
  "освен който дойде при Аллах с чисто сърце.”",
  "И Дженнетът ще бъде приближен до праведниците.",
  "И Джехеннемът ще бъде показан на заблудените.",
  "И ще им се каже: “Къде са онези, на които сте се покланяли",
  "вместо на Аллах? Дали ще ви помогнат, или на себе си ще помогнат?",
  "Там ще бъдат хвърлени и те, и заблудените,",
  "и войските на Иблис-всичките.",
  "Ще кажат, карайки се там:",
  "“Кълнем се в Аллах, наистина бяхме в явна заблуда,",
  "когато вас приравнявахме с Повелителя на световете.",
  "И ни заблудиха не други, а престъпниците.",
  "Сега нямаме нито застъпници,",
  "нито близък приятел.",
  "Да имаше за нас завръщане, щяхме да сме от повярвалите.”",
  "В това има знамение, но повечето от тях не вярват.",
  "Твоят Повелител наистина е Всемогъщия, Милосърдния.",
  "Народът на Нух взе пратениците за лъжци.",
  "Когато техният брат Нух им каза: “Не се ли боите?",
  "Аз съм доверен пратеник за вас,",
  "затова се бойте от Аллах и на мен се покорете!",
  "И не искам от вас отплата. Моята отплата е единствено от Повелителя на световете,",
  "затова се бойте от Аллах и на мен се покорете!”, -",
  "казаха: “Нима ще ти повярваме, щом те следват най-презрените?”",
  "Той каза: “Но знам ли аз какво са вършили?",
  "Равносметката им е единствено при моя Повелител, ако осъзнавате.",
  "Аз не ще прогонвам повярвалите.",
  "Аз съм само явен предупредител.”",
  "Казаха: “О, Нух! Ако не престанеш, то ще бъдеш пребит с камъни.”",
  "Каза: “Повелителю! Моят народ ме взе за лъжец.",
  "Затова отсъди между нас и спаси мен и повярвалите, които са заедно с мен!”",
  "И спасихме него и онези, които бяха заедно с него в натоварения Кораб.",
  "Сетне издавихме останалите.",
  "В това има знамение, но повечето от тях не вярват.",
  "Твоят Повелител наистина е Всемогъщия, Милосърдния.",
  "И адитите взеха пратениците за лъжци.",
  "Техният брат Худ им каза: “Не се ли боите?",
  "Аз съм доверен пратеник за вас,",
  "затова се бойте от Аллах и на мен се покорете!",
  "И не искам от вас отплата. Моята отплата е единствено от Повелителя на световете.",
  "Нима градите паметник на всяко възвишение за забавление?",
  "И правите дворци, сякаш ще векувате.",
  "И ако прилагате сила, прилагате я като тирани.",
  "Затова се бойте от Аллах и на мен се покорете!",
  "И бойте се от Онзи, Който ви е помогнал с това, което знаете.",
  "Той ви е помогнал с добитък и синове,",
  "и градини, и извори!",
  "Страхувам се за вас от мъчение във великия Ден.”",
  "Казаха: “Все ни е едно дали проповядваш, или не си от проповедниците.",
  "Това са само обичаите на предците.",
  "И не ще бъдем измъчвани.”",
  "И го взеха за лъжец, и ги погубихме. В това има знамение, но повечето от тях не повярваха.",
  "Твоят Повелител наистина е Всемогъщия, Милосърдния.",
  "И самудяните взеха пратениците за лъжци.",
  "Техният брат Салих им каза: “Не се ли боите?",
  "Аз съм доверен пратеник за вас,",
  "затова се бойте от Аллах и на мен се покорете!",
  "И не искам от вас отплата. Моята отплата е единствено от Повелителя на световете.",
  "Нима ще бъдете оставени тук в сигурност,",
  "сред градини и извори,",
  "и насаждения, и палми с узрял плод,",
  "и да изсичате умело в планините домове?",
  "Затова се бойте от Аллах и на мен се покорете!",
  "И не слушайте повелята на престъпващите,",
  "които разпространяват по земята развала и нищо не поправят!”",
  "Казаха: “Ти си само омагьосан.",
  "Ти си само човек като нас. Донеси знамение, ако говориш истината!”",
  "Каза: “Това е камила. Тя да пие в определен ден и вие да пиете в друг.",
  "И не я докосвайте със зло, да не ви сполети мъчение във великия Ден!”",
  "Но я заклаха, после съжаляваха.",
  "И ги сполетя наказанието. В това има знамение, но повечето от тях не повярваха.",
  "Твоят Повелител наистина е Всемогъщия, Милосърдния.",
  "И народът на Лут взе пратениците за лъжци.",
  "Техният брат Лут им каза: “Не се ли боите?",
  "Аз съм доверен пратеник за вас,",
  "затова се бойте от Аллах и на мен се покорете!",
  "И не искам от вас отплата. Моята отплата е единствено от Повелителя на световете.",
  "Нима ходите при мъжете от хората,",
  "а оставяте съпругите си, които вашият Повелител е сътворил за вас? О, не! Вие сте престъпен народ.”",
  "Казаха: “О, Лут! Ако не престанеш, то ще бъдеш прокуден!”",
  "Каза: “Аз ненавиждам вашето деяние.",
  "Повелителю! Спаси мен и моето семейство от това, което вършат!”",
  "Ние спасихме него и семейството му всички,",
  "освен една старица сред останалите.",
  "После Ние унищожихме другите.",
  "И изсипахме върху им дъжд [от нажежени камъни]. И колко лош бе дъждът за предупредените!",
  "В това има знамение, но повечето от тях не повярваха.",
  "Твоят Повелител наистина е Всемогъщия, Милосърдния.",
  "И обитателите на Айка взеха пратениците за лъжци.",
  "Шуайб им каза: “Не се ли боите?",
  "Аз съм доверен пратеник за вас,",
  "затова се бойте от Аллах и на мен се покорете!",
  "И не искам от вас отплата. Моята отплата е единствено от Повелителя на световете.",
  "И изпълвайте мярката, и не бъдете от ощетяващите!",
  "И претегляйте с точни везни!",
  "И не смалявайте от нещата на хората, и не сейте развала по земята, рушейки!",
  "И бойте се от Онзи, Който сътвори вас и предните поколения!”",
  "Казаха: “Ти си само омагьосан.",
  "Ти си само човек като нас. И мислим, че си лъжец.",
  "Спусни върху нас късове от небето, ако говориш истината!”",
  "Каза: “Моят Повелител най-добре знае какво правите.”",
  "И го взеха за лъжец, и ги сполетя мъчението на облачния ден. Наистина бе мъчение във великия Ден.",
  "В това има знамение, но повечето от тях не вярваха.",
  "Твоят Повелител наистина е Всемогъщия, Милосърдния.",
  "Наистина, този [Коран] е низпослан от Повелителя на световете.",
  "Спусна го довереният Дух [Джебраил]",
  "в твоето сърце, за да бъдеш от предупредителите",
  "на ясен арабски език.",
  "Той е [споменат] в Книгите на предците.",
  "Не е ли знамение за тях, че го знаят учените сред синовете на Исраил?",
  "И дори да го бяхме низпослали на някой чужденец,",
  "и той им го четеше, пак нямаше да му повярват.",
  "Така вложихме това [неверие] в сърцата на престъпниците.",
  "Не ще повярват в него, докато не видят мъчителните страдания.",
  "А те ще ги сполетят внезапно, без да усетят.",
  "Тогава ще кажат: “Дали ще ни се даде отсрочка?”",
  "А нима за Нашето мъчение бързат?",
  "Виждаш ли? Ако им дам още години да се наслаждават,",
  "а после ги сполети онова, с което бяха заплашвани,",
  "с какво ще ги избави даденото им за наслада?",
  "Не погубихме никое селище, без [да му изпратим] предупредители",
  "с напомняне. И не сме Ние угнетители.",
  "И не сатаните го спуснаха.",
  "Не им е отредено и не са способни да го сторят.",
  "Недостъпно е за тях да го чуят.",
  "И не зови друг бог заедно с Аллах, за да не бъдеш подложен на мъчения!",
  "Предупреди най-близките си роднини!",
  "Спусни крилото си над повярвалите, които те последват!",
  "А ако ти се противят, кажи: “Далеч съм от онова, което вършите.”",
  "И се уповавай на Всемогъщия, Милосърдния,",
  "Който те вижда, като се изправяш [нощем за молитва сам],",
  "и [вижда] твоите движения сред покланящите се в суджуд.",
  "Той наистина е Всечуващия, Всезнаещия.",
  "Да ви известя ли при кого слизат шейтаните?",
  "Слизат при всеки клеветник и грешник.",
  "Те надават ухо, и повечето от тях са лъжци.",
  "Поетите биват следвани от заблудените.",
  "Не виждаш ли, че бродят те из всяка долина?",
  "И говорят, каквото не правят,",
  "освен онези, които са повярвали и вършат праведни дела, и споменават често Аллах, и се бранят, когато бъдат угнетени. Ще узнаят угнетителите към какво място ще се завърнат.",
  "Та. Син. Това са айетите на Корана и­ ясната Книга,",
  "вярно ръководство и блага вест за повярвалите,",
  "които извършват молитвата намаз, дават милостинята зекят, и за отвъдния живот са убедени.",
  "На онези, които не вярват в отвъдния живот, Ние разкрасихме делата им и те се лутат объркани.",
  "За тези са приготвени зли мъчения, и в отвъдния живот ще понесат най-голяма загуба.",
  "Наистина, Коранът ти се дава [о, Мухаммед] от Премъдрия, Всезнаещия.",
  "Муса каза на семейството си: “Забелязах огън. Ще ви донеса оттам вест или ще ви донеса главня, за да се сгреете!”",
  "И когато стигна там, бе призован: “Благословен да бъде този при огъня и тези край него! Пречист е Аллах, Повелителят на световете!",
  "О, Муса! Аз съм Аллах, Всемогъщия, Премъдрия.",
  "Хвърли тоягата си!” И когато я видя да се вие като змия, той се обърна и побягна, без да поглежда назад. Аллах каза: “О, Муса! Не се страхувай! При Мен пратениците не се страхуват.",
  "А ако някой е извършил несправедливост, после е заменил злото с добро, то­ Аз съм Опрощаващ, Милосърден.",
  "И пъхни ръката си в пазвата, ще я извадиш сияйнобяла, без да я е засегнала болест. Ето някои от деветте знамения за Фирауна и неговите хора. Те са нечестиви хора.”",
  "И когато Нашите знамения дойдоха при тях очевидни, казаха: “Това е явна магия.”",
  "И ги отрекоха несправедливо и надменно, въпреки че в душите си бяха убедени в тяхната правдивост. Виж какъв е краят на сеещите развала!",
  "И дадохме на Дауд и Сюлейман знание, и те казаха: “Слава на Аллах, Който ни предпочете пред мнозина от Своите вярващи раби!”",
  "И Сюлейман наследи [пророчеството от] Дауд, и каза: “О, хора! Ние бяхме научени на говора на птиците и ни се даде от всяко нещо. Това е явната милост.”",
  "И бяха събрани за Сюлейман воините му от джинове, хора и птици под строй.",
  "Когато пристигнаха в Долината на мравките, една мравка каза: “О, мравки! Влезте в жилищата си, за да не ви премажат Сюлейман и воините му, без да усетят!”",
  "Той се усмихна, развеселен от нейните думи и каза: “Повелителю! Отреди ми да бъда признателен за Твоята милост, която Ти си оказал на мен и родителите ми, и да върша праведни дела, от които Ти ще бъдеш доволен, и ме въведи с Твоята милост сред праведните Си раби!”",
  "Оглеждайки птиците, той каза: “Какво ми е? Защо не виждам папуняка? Или го няма?",
  "Ще го подложа на сурово мъчение или ще го заколя, ако не ми донесе явен довод.”",
  "Но [папунякът] не се забави дълго и каза: “Узнах нещо, което ти не знаеш. Донесох ти от Саба сигурна вест.",
  "Намерих една жена, която ги управлява. Тя е дарена с всичко, и има велик трон.",
  "Видях, че тя заедно с народа си се покланят на слънцето вместо на Аллах. Шейтанът е разкрасил за тях делата им, и така ги е заблудил, и те не следват правия път.",
  "Това е сторено, за да се покланят на Аллах, Който изважда скритото на небесата и на земята, и знае какво спотайвате и какво разкривате.",
  "Аллах! Няма друг бог освен Него, Повелителя на великия Трон!”",
  "Каза [Сюлейман]: “Ще видим истина ли говориш или си лъжец.",
  "Върви с това мое писмо и им го спусни, после се отдръпни от тях и виж какво ще отговорят!”",
  "Тя каза: “О, знатни! Спуснато ми бе благородно писмо.",
  "То е от Сюлейман и в него е казано: “В името на Аллах, Всемилостивия, Милосърдния!",
  "Не се възгордявайте и елате при мен покорни!”",
  "Тя каза: “О, знатни! Посъветвайте ме, как да постъпя! Аз никога не съм вземала решение самостоятелно, без ваше присъствие.”",
  "Те казаха: “Ние имаме сила и огромна мощ, но решението е твое. Помисли, какво ще разпоредиш!”",
  "Тя каза: “Когато царете нахлуят в някое селище, го разрушават и унизяват най-благородните му обитатели. И те така ще постъпят.",
  "Ще им изпратя подарък и ще видя с какво ще се върнат пратениците.”",
  "И когато дойдоха при Сюлейман, той каза: “Нима ще ми помогнете с богатство? Онова, което Аллах ми е дал, е по-добро от онова, което на вас е дал. А вие с вашия подарък ликувате.",
  "Върни се [водачо] при тях! И ще отидем там с войски, за които нямат сили, и ще ги прогоним оттам унизени и жалки.”",
  "И той каза: “О, знатни! Кой от вас ще ми донесе нейния трон, преди да дойдат при мен покорни?”",
  "Исполин от джиновете каза: “Аз ще ти го донеса, преди да станеш от мястото си. Имам сила за това и съм достоен за доверие.”",
  "Един, който имаше знание от Книгата, каза: “Аз ще ти го донеса, преди да мигнеш с око.” И когато [Сюлейман] видя трона при себе си, каза: “Това е от милостта на моя Повелител, низпослана, за да ме изпита дали съм благодарен или непризнателен. Който е благодарен, той е благодарен за свое добро. А който е непризнателен, моят Повелител е Богат, Великодушен.”",
  "Той каза: “Преобразете нейния трон така, че да не го познае, и да видим дали тя ще следва правия път, или тя е една от онези, които не следват правия път!”",
  "И когато тя дойде, бе казано: “Такъв ли е твоят трон?” Тя каза: “Прилича на него.” [Сюлейман си каза:] “Знанието ни бе дарено преди нея, и ние се явяваме мюсюлмани.”",
  "А тя бе отклонена от онова, на което се покланяше вместо на Аллах, тъй като принадлежеше към невярващ народ.",
  "Каза й се: “Влез в двореца!” И когато го видя, помисли го за вир, и оголи глезените си. [Сюлейман] каза: “Това е шлифован дворец от кристал.” Тя каза: “Повелителю мой! Аз бях несправедлива към себе си. Аз заедно със Сюлейман се покорявам на Аллах, Повелителя на световете.”",
  "При самудяните пратихме брат им Салих, за да се покланят на Аллах, но те­ станаха две групи, които враждуват!",
  "Той каза: “О, народе мой! Защо избързвате със злината преди добрината? Защо не помолите Аллах за опрощение? Може би ще бъдете помилвани?”",
  "Казаха: “Предчувстваме злочестие от теб и от онези, които са с теб.” Той каза: “Вашето злочестие е при Аллах. Да, вие сте народ подложен на изкушение.”",
  "И имаше в града деветима, които сееха развала по земята и нищо не поправяха.",
  "Те казаха: “Да се закълнем в Аллах, че през нощта ще нападнем Салих и неговите хора, после ще кажем на ближните му: “Не присъствахме при убийството на семейството му. Ние говорим истината.”",
  "И замислиха хитрост, но Ние провалихме тяхната хитрост, без да усетят.",
  "И виж какъв бе края на хитростта им! Ние унищожихме тях и техния народ всички!",
  "Ето домовете им в руини, защото постъпваха несправедливо. Наистина, в това има знамение за хора знаещи.",
  "И спасихме онези, които повярваха и се бояха.",
  "И каза Лут на своя народ: “Нима вършите скверността, въпреки че се виждате?",
  "Нима ходите със страст при мъжете вместо при жените? О, не! Вие сте хора невежи.”",
  "А отговорът на народа му бе само да кажат: “Прогонете рода на Лут от нашето селище. Наистина, тези хора искат да се очистят.”",
  "И спасихме него и неговото семейство, освен жена му. Отредихме тя да бъде от оставащите.",
  "И изсипахме отгоре им дъжд [от нажежени камъни]. И колко лош е дъждът за предупредените!",
  "Кажи [о, Мухаммед]: “Слава на Аллах и мир за Неговите раби, които Той е избрал! Аллах ли е по-добър, или онези, които Му приобщавате?”",
  "Кой сътвори небесата и земята, и изсипва за вас вода от небето? Чрез нея Ние сторваме да израстват прелестни градини. Вие не бихте сторили дърветата им да израстат. И така, има ли друг бог, освен Аллах? Не, ала те са хора отклонени от истината.",
  "Кой направи земята устойчива за жилище и прокара през нея реки, и направи там непоклатими планини, и направи между двете морета преграда? И така, има ли друг бог, освен Аллах? Не, ала повечето от тях не знаят.",
  "Кой откликва на бедстващия, ако Го позове, и премахва злото, и ви сторва наследници на земята? И така, има ли друг бог, освен Аллах? Ала вие рядко се поучавате!",
  "Кой ви напътва в тъмнините на сушата и на морето, и Който изпраща ветровете като блага вест преди Своята милост? И така, има ли друг бог, освен Аллах? Превисоко е Аллах над онова, което Му приобщават!”",
  "Кой създава творението изначално, после го повтаря, и Който ви дава препитание от небето и от земята? И така, има ли друг бог, освен Аллах? Кажи: “Дайте своя довод, ако говорите истината!”",
  "Кажи: “Никой на небесата и на земята не знае съкровеното, освен Аллах. И не ще усетят те кога ще бъдат възродени.",
  "Нещо повече, липсва им знание за отвъдния живот. Нещо повече, те се съмняват в него и за него са слепи.",
  "И казват неверниците: “Нима след като станем пръст, ние и бащите ни, нима наистина ще бъдем извадени [от гробовете]?",
  "Вече ни бе обещано това, на нас и на бащите ни, по-рано. Но това са само легенди на предците.”",
  "Кажи: “Вървете по земята и вижте какъв е краят на престъпниците!”",
  "И не скърби заради тях, и не се притеснявай от тяхното коварство!",
  "Те казват: “Кога [ще се сбъдне] това обещание, ако говорите истината?”",
  "Кажи: “Възможно е вече да е след вас нещо от онова [мъчение], за което избързвате.”",
  "Наистина, твоят Повелител оказва милост на хората, ала повечето от тях са неблагодарни.",
  "Наистина, твоят Повелител знае какво потулват сърцата им и какво разкриват.",
  "И няма нищо, нито на небето, нито на земята, без да е в ясна Книга.",
  "Наистина, този Коран разказва на синовете на Исраил за повечето от онова, по което са в разногласие.",
  "Наистина, той е напътствие и милост за правоверните.",
  "Наистина, твоят Повелител ще отсъди помежду им със Своето решение. Той е Всемогъщия, Всезнаещия.",
  "И се уповавай на Аллах! Ти имаш явната истина.",
  "Ти не можеш да накараш мъртвите да чуят, нито глухите да чуят твоя призив, щом обърнат гръб.",
  "И не можеш да изведеш слепите от заблудата им. Ще те чуят само тези, които вярват в Нашите знамения. Това са мюсюлманите.",
  "И когато се сбъдне за тях Словото, ще им извадим Ние от земята едно животно да им проговори, че хората не са се убедили в Нашите знамения.",
  "В този Ден ще съберем от всеки народ тълпа от онези, които взимат за лъжа Нашите знамения, и ще бъдат водени вкупом.",
  "Щом застанат [пред Аллах], Той ще каже: “Нима взехте за лъжа Моите знамения, въпреки че не ги проумявахте? Какво сте извършили?”",
  "Словото ще се сбъдне срещу тях, защото угнетяваха, а те ще бъдат безмълвни.",
  "Не виждат ли, че Ние сторихме нощта, за да си почиват в нея, и деня ­светъл? В това има знамения за хората, които повярваха.",
  "В този Ден ще се протръби с Тръбата, и ще се ужасят всички на небесата и всички на земята, освен онези, които Аллах пожелае да отдели. И всички ще дойдат при Него покорни.",
  "И ще видиш планините, които ти­ смяташе за неподвижни, че започват да се движат, както облаците. Такова е творението на Аллах, Който всяко нещо прави съвършено. Наистина, Той знае това, което правите.",
  "Които дойдат с добрина, ще имат по-голяма от нея. И пред ужаса на този Ден ще имат сигурност.",
  "А които дойдат със злина, ще бъдат хвърлени в Огъня унизени. “Нима ви се въздава за друго, освен за делата ви?”",
  "Кажи: “Повелено ми бе да се покланям единствено на Повелителя на този град [Мекка], който Той обяви за свещен. На Него принадлежи всяко нещо, и бе ми повелено да бъда един от мюсюлманите,",
  "и да чета Корана.” Който следва правия път, той постъпва за свое благо. А на онзи, който е изпаднал в заблуда, кажи [о, Мухаммед]: “Аз съм само един предупредител.”",
  "И кажи: “Слава на Аллах! Той ще ви покаже Своите знамения, и вие ще ги узнаете.” Твоят Повелител не е в неведение за онова, което вършите.",
  "Та. Син. Мим.",
  "Това са айети на ясната Книга.",
  "Четем ти с истина за вярващите хора от историята на Муса и Фирауна.",
  "Фираунът се възгордя на земята и раздели на групи нейните жители. Обезсилваше една част от тях, избивайки синовете им и оставяйки сред живите техните жени. Наистина, той бе от сеещите развала.",
  "Но на Нас ни бе угодно да окажем милост на онези, които бяха унизени на Земята,",
  "и да ги сторим предводители и наследниците, да им дарим власт на Земята, и да покажем на Фираун, Хаман и войските им онова, от което са се опасявали.",
  "И внушихме на майката на Муса: “Да го кърмиш! А когато се уплашиш за него, пусни го в реката! И не се плаши! И не скърби! Ние ще ти го върнем и ще го сторим да бъде един от пратениците.”",
  "И семейството на Фираун го прибра, а той щеше да стане техен враг и тяхна скръб. Наистина, Фираунът и Хаман, и техните войски бяха грешници.",
  "И жената на Фирауна му каза : “Радост за окото ­на мен и на теб! Не го убивайте! Може да ни е от полза или да го вземем за син.” Така и нищо не подозираха.",
  "И опустя сърцето на майката на Муса. Тя за малко да го издаде, ако не бяхме укрепили нейното сърце, за да продължи да вярва.",
  "И каза на сестра му: “Проследи го!” И тя го наблюдаваше отстрани, без да я усетят.",
  "Ние му забранихме да суче от кърмачки, докато тя [сестра му] не каза: “Да ви посоча ли семейство, което ще се грижи за него вместо вас и ще му желае доброто?”",
  "И така Ние го върнахме на майка му, за да се утешат нейните очи, да не скърби и да узнае, че обещанието на Аллах е истина. Ала повечето от тях не знаят.",
  "И когато той възмъжа и достигна разцвета на своите сили, Ние му дадохме мъдрост и знание. Така награждаваме благодетелните.",
  "И влезе той в града по време, когато жителите му бяха невнимателни, и завари там двама мъже да се бият. Единият беше­ от неговата общност, а другият беше­ от враговете му. Онзи, който бе от неговата общност, го извика на помощ срещу онзи, който бе от враговете му. И Муса го удари с юмрук и [неволно] го уби, а след това каза: “Това е едно от деянията на шейтана. Наистина, той е явен враг, вкарващ в заблуда.”",
  "Каза: “Повелителю! Аз постъпих несправедливо спрямо себе си. Опрости ме!” И Той го опрости. Той наистина е Опрощаващия, Милосърдния.",
  "Каза: “Повелителю! Заради онова, с което Ти ме облагодетелства, никога не ще бъда опора за престъпниците.”",
  "На сутринта се озова в града, страхувайки се, дебнешком, и изведнъж онзи, който вчера се обърна към него за помощ, пак го повика. Муса му каза: “Ти си в явна заблуда.”",
  "И когато [Муса] поиска да нападне онзи, който е враг и на двамата, [другият] каза: “О, Муса! Нима искаш да ме убиеш, както вчера уби човек? Ти искаш само да си деспот на земята, а не искаш да си от онези, които помиряват хората.”",
  "И от другия край на града­ дойде мъж устремен и каза : “О, Муса! Знатните се договарят, за да те убият. Напусни! Наистина, аз ти давам добир съвет.”",
  "И напусна Муса града, страхувайки се, дебнешком и каза: “Повелителю! Спаси ме от несправедливите хора!”",
  "И когато се отправи по посока на Медян, каза: “Надявам се моят Повелител да ме насочи по правия път.",
  "И когато стигна до кладенеца на Медян, завари там група хора да поят [добитък]. И завари освен тях две жени да възпират [добитъка си]. Каза: “Какво ви се е случило?” Казаха: “Не ще поим, докато пастирите не приключат. А баща ни е твърде стар.”",
  "И той напои [добитъка им] вместо тях. После се оттегли на сянка и каза: “Повелителю мой! Наистина, аз се нуждая от всяко благо, което Ти ми спускаш.”",
  "И дойде при него едната от двете, пристъпвайки със свян. Тя каза: “Баща ми те кани да те възнагради, задето напои вместо нас.” А когато той отиде при него и му разказа историята си, [бащата] каза: “Не се плаши! Избавил си се от несправедливи хора”",
  "Едната от двете каза : “О, татко мой! Наеми го! Най-добрия, когото можеш да наемеш, е силният, довереният.”",
  "Каза : “Искам да те оженя за една от двете ми дъщери, ако ми работиш осем години. А ако ги изпълниш до десет, то си е от теб. Но не искам да те затруднявам. И ако Аллах пожелае, ще разбереш, че съм един от праведниците.”",
  "Каза [Муса]: “Това е между мен и теб. Който и да изпълня от двата срока, нека да не постъпват несправедливо с мен. Аллах е Свидетел на онова, което говорим.”",
  "И когато Муса изпълни срока, и тръгна със семейството си, забеляза огън откъм планината. Каза на семейството си: “Постойте! Забелязах огън. Може да ви донеса оттам вест или главня, за да се сгреете!”",
  "И когато стигна там, откъм десния склон на долината, в благословената местност, откъм дървото [откъдето излизаше огънят], бе призован: “О, Муса! Аз съм Аллах, Повелителят на световете!",
  "Хвърли тоягата си!” И когато я видя да се вие като змия, той се обърна и побягна, без да поглежда назад. Аллах каза: “О, Муса! Приближи се и не се плаши! Ти си в безопасност.",
  "Пъхни ръката си в пазвата, ще я видиш сияйнобяла, без да я е засегнала болест. И прибери ръка към теб, за да не те е страх! Това са две доказателства от твоя Повелител за Фирауна и неговите знатни хора. Наистина, те са нечестивци.”",
  "Каза: “Повелителю мой! Аз убих човек измежду тях и ме е страх да не ме убият.",
  "А моят брат Харун е с по-красноречив език от мен. Изпрати го с мен за опора, та да ме подкрепя! Страхувам се да не ме вземат за лъжец.”",
  "Каза Той: “Ще укрепим твоята десница с брат ти и ще ви отредим сила, а благодарение на Нашите знамения те няма да ви причинят вреда. Вие двамата и онези, които ви последват, ще победите.”",
  "И когато Муса отиде при тях с Нашите ясни знамения, те казаха: “Това е само измислена магия. И не сме чували за него от древните ни предци.”",
  "А Муса каза: “Моят Повелител най-добре знае кой е дошъл с Неговото напътствие и на кого края в Последния живот ще се окаже щастлив. Наистина, вършещите беззакония не ще сполучат.”",
  "И Фираунът каза: “О, знатни! Аз не знам да имате друг бог освен мен. О, Хаман! Разпали огън за [тухли от] глина, и ми построй кула, дано зърна бога на Муса! Наистина, аз го мисля за лъжец.”",
  "Той и войските му без право се възгордяха на земята, и смятаха, че не ще бъдат върнати при Нас.",
  "И сграбчихме него и войските му, и ги издавихме в морето. Виж какъв бе краят на угнетителите!",
  "И ги сторихме водители, призоваващи към Огъня. И в деня Къямет няма да им се окаже помощ.",
  "И ги сподирихме на този свят с проклятие, а в деня Къямет ще са от презрените.",
  "И след, като погубихме първите поколения[ грешници], ­дадохме на Муса Книгата като нагледно наставление за хората и за ръководство към правия път, и милост, за да се поучат!",
  "[О, Мухаммед!] Ти не бе на западния склон [на планината Синай], когато дадохме на Муса повелята [за пророческата мисия] и ти не бе измежду свидетелите.",
  "Ала Ние създадохме поколения и изминаха дълги години над тях. И не бе ти от обитателите на Медян, да им четеш Нашите знамения, ала Ние изпращаме пратениците.",
  "И не бе ти откъм планината, когато призовахме [Муса]. Ала това е милост от твоя Повелител, за да предупредиш хора, при които досега не е идвал предупредител, може би ще се поучат!",
  "А ако това не бе се случило и ако ги бе постигнало нещастие за онова, което са приготвили ръцете им, щяха да кажат: “Повелителю наш! Защо не ни изпрати пратеник, та да последваме Твоите знамения и да станем едни от повярвалите?”",
  "И когато при тях дойде истината от Нас, казаха: “Защо не му бе дадено същото, което бе дадено и на Муса?” Нима не отрекоха онова, което по-рано бе дадено на Муса? Казаха: “Две магии [Корана и Теврата], които си помагат.” И казаха: “Ние в нито едно от тях не вярваме.”",
  "Кажи: “Донесете Книга от Аллах, по-напътваща от тях, да я последвам, ако говорите истината!”",
  "А ако не ти отговорят, то знай, че следват само страстите си! И кой е по-заблуден от онзи, който следва своята страст без напътствие от Аллах? Наистина, Аллах не напътва вършещите беззакония.",
  "И направихме да стигне Словото до тях, за да се поучат.",
  "Онези, на които дадохме Книгата преди това, вярват в него[Корана].",
  "И когато им бъде четен, казват: “Вярваме в него. Той е истината от нашия Повелител. Ние бяхме мюсюлмани и преди това.”",
  "Тези ще бъдат възнаградени два пъти, защото са търпеливи и отвръщат на злината с добрина, и от онова, което Ние сме им дали за препитание, раздават.",
  "И когато чуят празнословие, те се отдръпват от него и казват: “Нашите дела са си за нас, а вашите за вас. Мир вам! Ние не желаем да следваме пътя на невежите.”",
  "Наистина, ти не можеш да напътваш в правия път, когото обичаш! Само Аллах напътва в правия път, когото пожелае. Той най-добре знае напътените.",
  "И казаха [неверниците]: “Ако последваме с теб вярното ръководство, ще бъдем изгонени от нашата земя.” Нима Ние не ги укрепихме на сигурно, свещено място, към което биват събирани всякакви плодове за препитание от Нас? Ала повечето от тях не знаят.",
  "И колко селища Ние погубихме от онези, които се възгордяваха заради своето благоденствие! Ето жилищата им необитаеми след тях, освен за кратко. Ние наследихме всичко това.",
  "Твоят Повелител не е унищожавал селища, докато не е отправял в главното от тях пратеник, който да им чете Нашите айети. И погубваме селищата само когато обитателите им станат угнетители.",
  "И каквото и да ви се даде, то е наслада за земния живот и негова украса. Ала онова, което е при Аллах, е най-доброто и вечното. Нима не проумявате?",
  "И дали онзи, на комуто Ние дадохме хубаво обещание, с което той непременно ще се срещне, е като онзи, комуто Ние дарихме с насладата на земния живот, а после, в Деня Къямет, ще е сред доведените [за наказание]?",
  "В този Ден Той [Аллах] ще ги призове и ще каже: “Къде са онези, за които твърдяхте, че са Мои съдружници?”",
  "Онези, срещу които се сбъдне словото, ще кажат: “Повелителю наш! Тези са, които ние заблудихме. Заблудихме ги, както и сами се заблудихме. Невинни сме пред Теб. Те не са се покланяли на нас.”",
  "И ще им бъде казано: “Призовете, тези на които се покланяхте наравно с Аллах!” И те ще ги призоват, ала те не ще им откликнат, и тогава ще видят мъчението. О, само ако бяха напътени в правия път!",
  "В този Ден Той ще ги призове и ще каже: “Какво отвърнахте на пратениците?”",
  "Ще помръкнат всички техни доводи в този Ден и дори не ще се питат един друг.",
  "А който се покае и повярва, и върши праведни дела, той ще бъде от сполучилите.",
  "Твоят Повелител сътворява, каквото пожелае и Той избира. Не е техен изборът. Пречист е Аллах, превисоко е над онова, което Му приобщават!",
  "Твоят Повелител знае какво потулват сърцата им и какво разкриват.",
  "Той е Аллах. Няма друг бог освен Него. Славата принадлежи Нему и в земния живот, и в отвъдния. Той приема решенията, и при Него ще бъдете върнати.",
  "Кажи: “Как мислите, ако Аллах стори нощта дълговечна за вас до деня Къямет, кой бог освен Аллах ще ви донесе светлина? Нима не чувате?”",
  "Кажи: “Как мислите, ако Аллах стори деня дълговечен за вас до деня Къямет, кой бог освен Аллах ще ви донесе нощ, за да си почивате в нея? Нима не виждате?",
  "От милост към вас Той стори нощта и деня, за да си почивате през нощта и да търсите от Неговата благодат [денем], и за да сте признателни!”",
  "В този Ден Той ще ги призове и ще каже: “Къде са онези, за които твърдяхте, че са Мои съдружници?”",
  "И ще извадим Ние от всяка общност по един свидетел, и ще кажем: “Представете вашето доказателство!” И тогава ще узнаят, че истината принадлежи на Аллах. И ще изчезне от тях онова, което са измисляли.",
  "Карун бе от народа на Муса и ги потискаше. Но Ние му дадохме от съкровищата, толкова че група силни мъже едвам носеха ключовете му. Неговият народ му каза: “Не ликувай! Аллах не обича ликуващите [заради богатство].",
  "И чрез онова, което Аллах ти е дал, се стреми към отвъдния дом, и не забравяй своя дял от земния живот, и върши добро, както Аллах ти е сторил добро! И не се стреми към развала по земята! Аллах не обича сеещите развала.”",
  "Каза: “Всичко това ми бе дадено само заради моето знание.”А не знаеше ли той, че Аллах погуби от поколенията преди него и по-силни, и по-богати? И не ще бъдат разпитвани престъпниците за греховете им.",
  "И се показваше той пред своя народ с украшенията си. Онези, които желаеха земния живот, казваха: “О, да имахме и ние същото, което е дадено на Карун! Той има щастлива съдба.”",
  "А дарените със знанието казваха: “Горко ви! Най-доброто е наградата на Аллах за онзи, който вярва и върши праведни дела. Но ще я получат само търпеливите.”",
  "И сторихме земята да погълне него и дома му. И нито имаше кой да го защити от Аллах, нито можеше сам да се защити.",
  "А на сутринта онези, които довчера завиждаха на положението му, казаха: “Ах! Наистина, Аллах увеличава или ограничава препитанието, за когото пожелае от Своите раби. Ако Аллах не бе ни пощадил, би сторил [земята] и нас да погълне. Ах! Неверниците никога не сполучват!”",
  "Ще отредим Отвъдния дом за онези, които нито искат да се възгордяват на земята, нито да рушат. Добрият край е приготвен за праведните.",
  "Който дойде с добрина, ще получи нещо по-хубаво. А който дойде със злина, то на вършещите злини ще се въздаде само за онова, което са извършили.",
  "Онзи, Който ти низпосла Корана, Той ще те върне към мястото на завръщането [Мекка или Дженнета]. Кажи [о, Мухаммед]: “Моят Повелител най-добре знае, кой е донесъл напътствието и кой е в явна заблуда.”",
  "И не си се надявал, че на теб ще бъде поверена Книгата, но това е милост от твоя Повелител. Никога не поддържай неверниците!",
  "И да не те възпират от айетите на Аллах, след като са ти низпослани! И призовавай към своя Повелител, и никога не бъди от многобожниците!",
  "И не призовавай друг бог заедно с Аллах! Няма друг бог освен Него! Всичко погива освен Неговия Лик. Само Той приема решенията, и при Него ще бъдете върнати.",
  "Алиф. Лям. Мим.",
  "Нима хората смятат, че ще бъдат оставени да казват: “Повярвахме!”, без да бъдат изпитвани?",
  "Вече изпитахме онези преди тях. Аллах знае кои говорят истината и знае лъжците.",
  "Нима онези, които вършат злини, смятат да Ни убягнат? Колко скверно отсъждат!",
  "За който се надява да срещне Аллах, срокът от Аллах непременно ще настъпи. Той е Всечуващия, Всезнаещия.",
  "А който се сражава, единствено за свое благо се сражава. Наистина, Аллах не се нуждае от световете!",
  "На тези, които са повярвали и вършили праведни дела, Ние ще им простим злодеянията и ще им въздадем според най-хубавото от онова, което са извършили.",
  "И повелихме Ние на човека да се отнася добре с родителите си. А ако те принуждават да съдружаваш с Мен онова, за което нямаш знание, не им се покорявай! Към Мен е вашето завръщане и Аз ще ви известя какво сте вършили.",
  "А тези, които са повярвали и вършили праведни дела, Ние непременно ще ги въведем в Дженнета заедно с праведните.",
  "Някои хора казват: “Повярвахме в Аллах!”Но ако пострадат в името на Аллах, приемат изпитанието от хората като наказание от Аллах. А когато дойде победа от твоя Повелител, казват: “Ние бяхме заедно с вас!” Нима Аллах не знае най-добре това, което е в гърдите на създанията?",
  "Наистина, Аллах знае тези, които повярваха и знае лицемерите.",
  "Неверниците казват на повярвалите: “Следвайте нашия път и ние ще понесем прегрешенията ви!”Ала не ще понесат нищо от прегрешенията им. Те са лъжци.",
  "Наистина те ще носят своето бреме и друго бреме заедно със своето, и ще бъдат питани в Деня Къямет за това, което са измисляли.",
  "И изпратихме Нух при неговия народ, и той прекара сред тях хиляда години без петдесет. И ги грабна потопът, както угнетяваха.",
  "Ние спасихме него и обитателите на Кораба, и го сторихме знамение за световете.",
  "И [изпратихме] Ибрахим, който каза на своя народ: “Покланяйте се на Аллах и бойте се от Него! Това е най-доброто за вас, само ако знаехте.",
  "Вие не се покланяте Аллах, а само на идоли, и измисляте лъжа. Тези, на които се покланяте вместо на Аллах, не могат да ви дадат препитание, затова от Аллах търсете препитанието, на Него се покланяйте и Му бъдете признателни! При Него ще бъдете върнати.”",
  "И ако взимате това за лъжа, то и други общности преди вас взимаха това за лъжа. Дълг за Пратеника е само ясното послание.",
  "Не виждат ли как Аллах създава творението първия път, а после го повтаря? Наистина, за Аллах това е лесно.",
  "Кажи: “Вървете по земята и вижте как Той създава творението първия път! След това Аллах ще го пресъздаде в отвъдния живот. Наистина, Аллах за всяко нещо има сила.",
  "Наказва Той, когото пожелае и помилва, когото пожелае, и при Него ще бъдете върнати.",
  "И не можете да избягате нито на земята, нито на небето и нямате нито покровител, нито избавител, освен Аллах.”",
  "Тези, които не вярват в знаменията на Аллах и в срещата с Него, са загубили надежда за Моето милосърдие. За тях са приготвени мъчителни страдания.",
  "И отговорът на народа му бе само да кажат: “Убийте го или го изгорете!”А Аллах го спаси от Огъня. В това има знамения за повярвалите хора.",
  "Той каза: “Започнахте да се покланяте на идоли вместо на Аллах само заради взаимната привързаност, която изпитвате едни към други в земния живот. После, в Деня Къямет, ще се отречете един от друг и ще се проклинате един друг. И Огънят ще е вашето място, и не ще имате избавители.”",
  "Лут му повярва, и [Ибрахим] каза: “Аз ще се преселя заради своя Повелител. Наистина, Той е Всемогъщия, Премъдрия.”",
  "Ние го дарихме с Исхак и Якуб, и отредихме за потомците му пророчеството и Книгата, и го възнаградихме в земния живот. И в отвъдния е сред праведниците.",
  "И [изпратихме] Лут, който каза на своя народ: “Вие извършвате мерзостта, която не е извършвал преди това никой народ.",
  "Нима имате въжделение към мъжете, дебнете по пътищата, и вършите порицаваното, където се събирате?” А отговорът на народа му бе само да кажат: “Донеси ни мъчението на Аллах, ако говориш истината!”",
  "Той каза: “Повелителю! Подкрепи ме срещу хората, сеещи развала!”",
  "И когато Нашите пратеници [меляикета] отидоха с радостната вест при Ибрахим, казаха: “Ние ще погубим обитателите на това селище. Неговите обитатели са нечестивци.”",
  "Той възразил:“Но сред тях е Лут.” Те отговорили: “Ние най-добре знаем кой е сред тях. Ще спасим него и семейството му без неговата жена, която ще се окаже сред загиналите.”",
  "И когато Нашите пратеници дойдоха при Лут, домъчня му заради тях и почувства своето безсилие. Тогава те казаха: “Не се страхувай и не тъгувай! Ние ще спасим теб и твоето семейство без жена ти, която ще бъде от оставащите.",
  "Ние ще стоварим върху обитателите на това селище напаст от небето, защото са нечестивци.”",
  "И оставихме от това ясен знак за хора проумяващи.",
  "И при медянитите ­изпратихме брат им Шуайб. И той каза: “О, народе мой! Покланяйте се на Аллах, и се надявайте на Сетния ден, и не сейте по земята развала!”",
  "Но го взеха за лъжец и ги обхвана сътресението, и осъмнаха безжизнени в домовете си.",
  "И [погубихме също] адитите, и самудяните! Това ви се изясни от [руините на] жилищата им. И шейтана разкраси за тях делата им, и ги възпря от пътя, въпреки че бяха прозорливи.",
  "И Карун, и Фирауна, и Хаман! Муса дойде при тях с ясните знамения, но те се възгордяха на земята. Ала не ни убягнаха наказанието.",
  "И всекиго Ние сграбчихме заради неговия грях. Срещу някои пратихме ураган от камъни, а някои ги порази чудовищния вопъл, а някои Ние сторихме земята да ги погълне, а някои удавихме. Не Аллах е несправедлив към тях, а те самите са постъпвали несправедливо към себе си.",
  "Онези, които взимат за покровители други освен Аллах, приличат на паяка. Той си прави дом, но най-слабият от домовете е домът на паяка. Само ако знаеха!",
  "Каквото и да зовете вместо Него, Аллах го знае. Той е Всемогъщия, Премъдрия.",
  "Даваме Ние тези примери на хората, но ги проумяват само знаещите.",
  "Аллах сътвори небесата и земята с мъдрост. В това има знамение за повярвалите.",
  "Чети онова, което ти бе разкрито от Книгата, и извършвай намаз! Наистина, молитвата намаз предпазва от покварата и порицаваното. Безусловно, споменаването на Аллах е най-велико, и Аллах знае какво правите.",
  "И спорете с хората на Книгата само по най-хубавия начин, но не и с онези от тях, които безчинстват. Кажете: “Вярваме в низпосланото на нас и в низпосланото на вас. Нашият Бог и вашият Бог е един и същ. Ние само на Него се покоряваме.”",
  "И така Ние низпослахме на теб Книгата. Онези, на които дадохме Книгата, вярват в нея, а и някои от тези [съвременниците на пророка Мухаммед Мустафа алейхисселяту ве сселям, от хората на Книгата] вярват в нея [Свещения Коран], и само неверниците отричат Нашите знамения.",
  "Преди нея ти не си чел нито една Книга и не си я преписвал с десницата си. Иначе привържениците на лъжата щяха да се усъмнят.",
  "Да, това са ясни айети, запечатани в сърцата на дарените със знание, и само злосторниците отричат Нашите знамения.",
  "И казват [неверниците]: “Защо не му бяха низпослани и други знамения от неговия Повелител?” Кажи: “Знаменията са само от Аллах, а аз съм само явен предупредител.”",
  "Не им ли бе достатъчно, че ти низпослахме Книгата, която се чете пред тях? В това има милост и поучение за повярвалите хора.",
  "Кажи: “Достатъчен e Аллах за Свидетел между мен и вас. Той знае всичко на небесата и на земята.” А които вярват в лъжата и не вярват в Аллах, те са губещите.",
  "И искат от теб [о, Мухаммед] да ускориш мъчението. И ако нямаше определен срок, мъчението щеше да ги сполети. А то ще ги връхлети внезапно, без да усетят.",
  "И искат от теб да ускориш мъчението. Наистина, Джехеннемът непременно ще обгърне неверниците.",
  "В този Ден мъчението ще ги обхване отгоре и изпод краката им. И ще каже Той: “Вкусете онова, което сте вършили!”",
  "О, Мои повярвали раби! Наистина обширна е земята Ми, затова където и да сте, единствено на Мен се покланяйте!",
  "Всяка душа ще вкуси смъртта. После при Нас ще бъдете върнати.",
  "Онези, които са повярвали и вършат праведни дела, ще ги настаним във висините на Дженнета, сред който реки текат. Там ще пребивават вечно. Как прекрасна е наградата за дейните,",
  "които са търпеливи и на своя Повелител се уповават!",
  "И колко живи същества има, които не си набавят препитанието! Аллах дава препитание и на тях, и на вас. Той е Всечуващия, Всезнаещия.",
  "А ако ги попиташ: “Кой е сътворил небесата и земята, и е подчинил слънцето и луната?”- непременно ще кажат: “Аллах!” Тогава защо са позволили да бъдат отклонени от истината?",
  "Аллах увеличава или намалява препитанието на комуто пожелае от Своите раби. Наистина, Аллах всяко нещо знае.",
  "И ако ги попиташ: “Кой изсипва вода от небето и с нея съживява земята след нейната смърт?”- те непременно ще кажат:“Аллах!” Кажи: “Слава на Аллах!”Ала повечето от тях не проумяват.",
  "Земният живот е само забава и игра, а истинския живот е в Последната обител. Само ако знаеха това!",
  "И когато се качат на кораб, те зоват Аллах, предани Нему в религията. А щом Той ги спаси и изкара на сушата, ето ги пак започват да съдружават.",
  "Това се случва, за да отрекат онова, което сме им дали, и за да се наслаждават, но скоро ще узнаят.",
  "Не виждат ли, че Ние сторихме [Мека] свещено, сигурно място, а хората около тях биват похищавани? Нима в измамата вярват, а благодатта на Аллах отричат?",
  "И кой е по-голям злосторник от онзи, който измисля лъжа за Аллах и взима за лъжа истината, когато дойде при него? Нима не е в Джехеннема мястото на неверниците?",
  "А които се борят в Наше име, непременно ще ги водим по Нашите пътища. Аллах е с благодетелните!",
  "Алиф. Лям. Мим.",
  "Ромеите бяха победени",
  "на най-близката земя. Но след поражението им те ще победят",
  "след няколко [от три до девет] години. Аллах е вземал решенията и преди, и след това. В този ден правоверните ще ликуват",
  "с помощта на Аллах. Помага Той комуто пожелае. Той е Всемогъщия, Милосърдния.",
  "Обещано е от Аллах. Аллах не нарушава Своето обещание, ала повечето хора не знаят това.",
  "Те знаят за земния живот само явното и са нехайни за отвъдния.",
  "Нима не размишляват за себе си? Аллах сътвори небесата и земята, и всичко между тях заради истината и за определен срок. А повечето хора не вярват в срещата със своя Повелител.",
  "И не ходят ли по земята, за да видят какъв бе краят на онези преди тях? Бяха по-силни от тях и повече се възползваха от земята, и я населяваха по-дълго, отколкото я населяват те [мекканските езичници]. И Нашите пратеници дойдоха при тях с ясните знамения. Не Аллах бе несправедлив към тях, а те самите постъпват несправедливо към себе си.",
  "Краят за онези, които злосторят ще бъде лош, защото взимат за лъжа знаменията на Аллах и им се подиграват.",
  "Аллах създава творението първия път, после Той ще го пресъздаде. А след това при Него ще бъдете върнати.",
  "В Деня, когато настане Часът, отчаянието ще обхване престъпниците.",
  "И не ще имат застъпници сред онези, които те са съдружавали, а съдружаваните ще се отрекат от тях.",
  "В Деня, когато настане Часът, в този Ден ще се разделят [творенията].",
  "Онези, които са повярвали и вършат праведни дела, ще бъдат възрадвани в Градината.",
  "А онези, които не вярват и взимат за лъжа Нашите знамения и срещата с Нас в отвъдния живот, те ще изпитват мъчението.",
  "Прославяйте Аллах, когато за вас настъпи вечер и когато настъпи утрото!",
  "За Него е прославата на небесата и на земята, и по мрак. Прославяйте Го и по пладне!",
  "Той изважда живото от мъртвото и изважда мъртвото от живото, и съживява земята след нейната смърт. Така и вие ще бъдете извадени [от гробовете].",
  "И от Неговите знамения е, че Той ви сътвори от пръст. После ето ви хора, които се множат по земята!",
  "И от Неговите знамения е, че Той сътвори за вас съпруги от самите вас, за да намерите спокойствие при тях, и стори помежду ви любов и милосърдие. Наистина, във всичко това има знамения за хора мислещи.",
  "И от Неговите знамения е сътворяването на небесата и на земята, и разнообразието на езиците и цветовете ви. Наистина, в това има знамения за знаещите.",
  "И от Неговите знамения е сънят ви нощем и денем и стремежът ви към Неговата благодат. Наистина, в това има знамения за хора чуващи.",
  "И от Неговите знамения Той ви показва мълнията за страх и надежда. И изсипва от небето вода, с която съживява земята след нейната смърт. Наистина, в това има знамения за хора проумяващи.",
  "И от Неговите знамения е, че небето и земята стоят по Негова повеля. После Той ще ви призове веднъж, и ето ви от земята излизате.",
  "Негови са всички на небесата и на земята. Всички на Него се подчиняват.",
  "Той е Този, Който създава творението, после ще го пресъздаде, а това е още по-лесно за Него. Негово е върховенството на небесата и на земята. Той е Всемогъщия, Премъдрия.",
  "Той ви дава пример от самите вас. Нима имате сред владените от вашите десници съдружници в препитанието, което Ние ви даваме, та в него да сте равни, и да се страхувате от тях, както се страхувате от самите себе си? Така обясняваме знаменията за хора проумяващи.",
  "Да! Злосторниците, следват своите страсти в неведение. А кой може да напъти онзи, когото Аллах оставя в заблуда? Няма за тях помощници!",
  "И обърни своето лице към религията, изповядвайки еднобожието! Такова е вроденото качество, според което Аллах е създал хората. Творението на Аллах не подлежи на изменение. Такава е правата вяра, ала повечето хора не знаят това.",
  "Обръщайте се към Него с покаяние, бойте се от Него, извършвайте молитвата намаз, и не бъдете от многобожниците,",
  "от онези, които разделиха своята религия и станаха на части! Всяка група се радва на това, с което разполага.",
  "Когато беда засегне хората, те зоват своя Повелител, обръщайки се към Него с покаяние. А когато Той им даде да вкусят милост от Него, част от тях започват да приобщават съдружници към своя Повелител.",
  "Това се случва, за да отрекат онова, което Ние им дадохме. Ползвайте благата, и скоро ще узнаете!",
  "Нима Ние им низпослахме довод, който да им говори за онези, които те приобщаваха като съдружници към Него?",
  "И когато Ние дадем на хората да вкусят милост, те й се радват. А щом ги сполети злина заради онова, което ръцете им са сторили преди, те веднага изпадат в отчаяние.",
  "Не виждат ли, че Аллах увеличава или намалява препитанието комуто пожелае? Наистина, в това има знамения за повярвалите хора.",
  "И отдавай на роднината това, което му се полага по право, и на нуждаещия се, и на пътника [в неволя]! Това е най-доброто за онези, които искат да видят Лика на Аллах. Те са сполучилите.",
  "Даровете, които поднасяте, за да ги увеличите за сметка на чуждо богатство, не се увеличават при Аллах. За вас ще бъде преумножена милостиня зекят, която раздавате, стремейки се да видите Лика на Аллах.",
  "Аллах е Този, Който ви е сътворил, после ви дава препитание, после ви прибира душите, после ще ви съживи. Има ли сред съдружаваните от вас някой способен да направи нещо такова? Пречист е Той, превисоко е над тези, които Му приобщавате като съдружници!",
  "Покварата на сушата и в морето се появи заради онова, което ръцете на хората сториха, за да вкусят част от онова, което са извършили, и за да се върнат в правия път.",
  "Кажи: “Ходете по земята и вижте какъв бе краят на предишните хора! Повечето от тях бяха многобожници.”",
  "И обърни лицето си към правата вяра, преди да дойде неизбежният Ден от Аллах! В този Ден ще бъдат разделени на две групи.",
  "Който е неверник, ще се обърне неверието му против него, а които вършат праведни дела, за себе си готвят място в Дженнета.",
  "Това ще се случи, за да възнагради Той от Своята благодат онези, които вярват и вършат праведни дела. Наистина, Той не обича неверниците.",
  "И от Неговите знамения е, че Той изпраща ветровете като благовестници, и за да ви даде да вкусите от милостта Му, и за да плават корабите според Неговата воля, и за да търсите от Неговата благодат. И за да сте признателни!",
  "И преди теб изпращахме Ние пратеници при техните народи и им донасяха ясните знаци, и Ние отмъстихме на онези, които престъпваха, и Наш дълг бе да подкрепим правоверните.",
  "Аллах е, Който праща ветровете, та надигат облаци, и ги разстила по небето, както пожелае, и ги натрупва, и виждаш как дъждът излиза от тях. И щом ги изсипе, над когото пожелае от Своите раби, ето ги радват се,",
  "въпреки че бяха отчаяни, преди да им бъде изпратен.",
  "И виж следите от милостта на Аллах! Как съживява земята след нейната смърт! Той е, Който ще съживи мъртвите. Той над всяко нещо има сила.",
  "А ако им пратим вятър и видят посева пожълтял, те ще останат неверници и след това.",
  "Ти не можеш да накараш мъртвите да чуят, нито глухите да чуят зова, щом обърнат гръб.",
  "И не можеш да изведеш слепите от заблудата им. Ще те чуят само тези, които вярват в Нашите знамения. Тези са мюсюлманите.",
  "Аллах е Този, Който ви сътвори немощни, после след немощ ви даде сила, после след силата ­ немощ и посивяване. Сътворява Той, каквото пожелае. Той е Всезнаещия, Всемогъщия.",
  "В Деня, когато настане Часът, престъпниците ще се кълнат, че са пребивавали [на земята] не повече от час. Така са били подлъгани.",
  "А дарените със знанието и с вярата ще кажат: “Пребивавахте според предписанието на Аллах до Деня на съживяването. Това е Денят на съживяването, ала вие не знаехте това.”",
  "В този Ден не ще помогне на угнетителите тяхното извинение, и няма да ги избави от порицание.",
  "Дадохме вече на хората всякакви примери в този Коран. И ако им донесеш знамение, неверниците ще кажат: “Вие сте само привърженици на лъжата.”",
  "Така Аллах запечатва сърцата на онези, които не притежават знание.",
  "И търпи! Обещанието на Аллах е истинно. И да не те разколебават онези, които не са убедени!",
  "Алиф. Лям. Мим.",
  "Това са айетите на мъдрата Книга.",
  "Вярно ръководство и милост за благодетелните,",
  "които извършват молитвата намаз и дават милостинята зекят, и за отвъдния живот са убедени.",
  "Те следват вярното ръководство от своя Повелител и те са сполучилите.",
  "Сред хората някой купува празнословие за забавление [песни и музика], за да отклонява в неведение от пътя на Аллах и да взимат на присмех [знаменията на Аллах]. За тези е приготвено унизителни мъчения.",
  "И когато Нашите айети му биват четени, той се отвръща високомерно, сякаш не ги чува, сякаш е оглушал. Възвести го за мъчителни страдания!",
  "За онези, които са повярвали и вършили праведни дела, са приготвени Градините на блаженството.",
  "Там ще пребивават вечно съгласно истинното обещание на Аллах. Той е Всемогъщия, Премъдрия.",
  "Сътвори Той небесата без видима за вас опора и положи върху земята непоклатими планини, за да не се люлее с вас, и разсели по нея всякакви животни. Ние изсипваме вода от небето, и караме с нея да поникват всякакви полезни видове.",
  "Това е творението на Аллах! Покажете Ми какво са сътворили другите! Да! Злосторниците са в явна заблуда.",
  "И дадохме на Лукман мъдростта: “Бъди признателен на Аллах! Който е признателен, постъпва само за свое добро. А който е неблагодарен, то ­Аллах Пребогат, Всеславен.”",
  "И каза Лукман на сина си, поучавайки го: “О, синко мой! Не приобщавай съдружници към Аллах, защото многобожието се явява огромна несправедливост.”",
  "Ние заповядахме на човека да се отнася добре с родителите си. Носи го майка му, изпитвайки слабост връз слабост и го отбива след две години. Бъди признателен на Мен и на родителите си! Завръщането е при Мен.",
  "А ако те се сражават с теб, за да Ми приобщаваш съдружници, за които нямаш знание, то не им се покорявай! И бъди добър с тях в земния живот, и следвай пътя на тези, които са се обърнали към Мен! После вашето завръщане е към Мен и Аз ще ви известя какво сте вършили.",
  "О, синко мой! Всяко твое дело, дори и да е с тежест на синапено зърно, и то да е в скала, или да е на небесата, или на земята, Аллах ще го покаже. Аллах е Всепроникващ [или Добър], Сведущ.",
  "О, синко мой! Извършвай молитвата намаз и повелявай да се върши одобряваното, и възбранявай порицаваното, и бъди търпелив към онова, което те сполети! Наистина, в тези дела трябва да се проявява решителност.",
  "И не криви лице пред хората от презрение, и не върви по земята с високомерие! Аллах не обича никой горделивец, самохвалец.",
  "И бъди умерен в своята походка, и снижавай своя глас! Най-противният от гласовете е магарешкият глас.",
  "Не виждате ли, че Аллах подчинява за вас всичко на небесата и всичко на земята, и щедро ви дава Своята благодат и явна, и скрита? А някои от хората спорят за Аллах, без да имат нито знание, нито напътствие, нито озаряваща Книга.",
  "И когато им се каже: “Следвайте онова, което Аллах е низпослал!”, казват: “Не, ще следваме онова, с което заварихме предците си.”А ако шейтана ги позове към мъчението в Пламъците?",
  "А който се отдава на Аллах и благодетелства, той се е хванал за най-здравата връзка. При Аллах е решението на всички дела.",
  "А който не вярва, да не те наскърбява неверието му! Към Нас е тяхното завръщане и Ние ще им известим какво са вършили. Аллах знае съкровеното в сърцата.",
  "Даваме им да се насладят малко, после ще ги подкараме към тежко мъчение.",
  "И ако ги попиташ: “Кой е сътворил небесата и земята?”, непременно ще кажат: “Аллах!” Кажи: “Слава на Аллах!”Но повечето от тях не знаят.",
  "На Аллах принадлежи всичко на небесата и на земята. Наистина, Аллах е Пребогатия, Всеславния.",
  "И ако всички дървета на земята станат калеми, и в океана придойдат още седем морета [мастило], няма да се изчерпят Словата на Аллах. Наистина, Аллах е Всемогъщ, Премъдър.",
  "Вашето създаване и съживяване са като създаването и съживяването на една душа. Наистина, Аллах е Всечуващ и Всевиждащ.",
  "Нима не виждаш, че Аллах въвежда нощта в деня и въвежда деня в нощта, и подчинява слънцето и луната, всяко да се движи до определен срок, и че за вашите дела Аллах е Сведущ?",
  "Така е, защото Аллах е Истината и защото всичко, което зоват вместо Него, е лъжа, и защото Аллах е Всевишния, Превеликия.",
  "Нима не виждаш, че корабите плават по морето с милостта на Аллах, за да ви покаже Той от Своите знамения? Наистина в това има знамения за всеки многотърпелив, признателен.",
  "И щом ги покрият вълни като сенчести планини, те зоват Аллах, предани Нему в религията. А щом Той ги спаси на сушата, някои от тях са въздържани. Отрича Нашите знамения не друг, а всеки изменник, неблагодарник.",
  "О, хора! Бойте се от вашия Повелител и се страхувайте от Деня, в който родител не ще бъде от полза за своята рожба, нито детето ще бъде от полза за своя родител! Обещанието на Аллах е истинно. И нека никога да не ви подмами земният живот, и нека никога най-измамният съблазнител [шейтана] да не ви подмами за Аллах!",
  "Единствено при Аллах е знанието за Часа. Той изсипва дъжда и знае какво има в утробите. И никой не знае какво ще придобие утре, и никой не знае къде ще умре. Наистина, Аллах е Всезнаещ, Сведущ.",
  "Алиф. Лям. Мим.",
  "Низпославането на Книгата, в която няма съмнение е от Повелителя на световете.",
  "А [неверниците] казват: “Той я е измислил!” Не, тя е истината от твоя Повелител, за да предупредиш хората, при които дотогава не е идвал друг предупредител, може би ще последват правия.",
  "Аллах е Този, Който създаде небесата и земята, и всичко между тях за шест дни. После се въздигна [Безподобен] Той на Трона. Нямате освен Него друг покровител, нито застъпник. Не ще ли се поучите?",
  "Той управлява делата от небето до земята, после те се въздигат към Него в един ден, който продължава хиляда години, според вашето броене.",
  "Той е Знаещия и скритото, и явното, Всемогъщия, Милосърдния,",
  "Който сътвори със съвършенство всяко нещо и начена сътворяването на човека от глина.",
  "После Той сътвори потомството му от капка нищожна вода.",
  "После го осъразмери и му вдъхна от Своя дух. И стори за вас слуха и зрението, и сърцата. Колко малко сте признателни!",
  "Те казали: “Нима, след като изчезнем в земята, наистина ще бъдем сътворени отново?” Да, те не вярват в срещата със своя Повелител.",
  "Кажи: “Ще ви прибере душите меляикето на смъртта, което ви надзирава. После към вашия Повелител ще бъдете върнати.”",
  "Ако видиш как престъпниците свеждат глави пред своя Повелител: “Повелителю наш! Ние видяхме и чухме. Върни ни обратно и ние ще постъпваме праведно! Наистина, вече сме убедени.”",
  "Ако Ние пожелаехме, щяхме да напътим в правия път всеки човек, но ще се потвърди Словото Ми: “Аз непременно­ ще напълня Джехеннема с джинове и хора - всички заедно!”",
  "Вкусете, защото забравихте срещата в този ваш Ден! Забравяме ви и Ние. Вкусете вечното мъчение заради онова, което сте извършили!",
  "Вярват в Нашите знамения само онези, които щом им се спомене за тях, падат на земята и правят седжеде и прославят с възхвала своя Повелител, и не се възгордяват.",
  "И напускат постелите си, и със страх и копнеж зоват своя Повелител, и от онова, което сме им дали, раздават.",
  "Никой не знае, каква радост за окото е скрита за тях - въздаяние за онова, което са вършили.",
  "Нима онзи, който вярва, е като онзи, който е нечестивец? Не са равни те.",
  "За онези, които са повярвали и вършат праведни дела, Градините на обителта ще станат­ угощение за онова, което са вършили.",
  "А мястото на нечестивците е Огънят. Всякога, щом поискат да излязат от него, ще бъдат връщани там. И ще им се казва: “Вкусете мъчението на Огъня, който взимахте за лъжа!”",
  "И даваме им да вкусят от най-близкото наказание преди най-голямото наказание, за да се покаят.",
  "И кой е по-голям злосторник от онзи, комуто се напомнят знаменията на неговия Повелител, а после той се отвръща от тях? Отмъщаваме Ние на престъпниците.",
  "И дадохме на Муса Книгата: “Не се съмнявай в срещата с Него!” И сторихме Книгата напътствие за синовете на Исраил.",
  "Някои от тях Ние сторихме достойни за подражание предводители, които водеха останалите по Нашата повеля на правия път, защото бяха търпеливи и непоколебимо вярваха в Нашите знамения.",
  "В Деня Къямет твоят Повелител ще отсъди между тях за онова, по което бяха в разногласие.",
  "И нима на неверниците не им бе посочено колко поколения преди тях погубихме? [Сега] тези се движат в техните жилища. В това има знамения. Не ще ли се вслушат?",
  "И нима не виждат, че Ние насочваме водата към сухата земя, и сторваме с нея да поникнат насаждения, от които ядат те и техният добитък? Не ще ли прозрат?",
  "И казват: “Кога ще се състои това отсъждане, ако говорите истината?”",
  "Кажи: “В Деня на отсъждането за неверниците не ще им е от полза ако тогава повярват. И не ще им се даде отсрочка.”",
  "Отдръпни се от тях и чакай! И те ще чакат.",
  "О, Пророче! Бой се от Аллах и не слушай неверниците и лицемерите! Наистина, Аллах е Всезнаещ, Премъдър.",
  "И следвай онова, което ти се разкрива от твоя Повелител! Наистина, Аллах знае онова, което вършите.",
  "И се уповавай на Аллах! Достатъчен е Аллах за Попечител и Покровител.",
  "Аллах не е сторил две сърца в гърдите на един човек. И не е отредил да ви станат като майки вашите съпруги, които [вие обявявате забранени за себе си], и не е отредил да ви станат синове осиновените от вас. Това са само думи, които вие изричате. Аллах казва истината и Той сочи правия път.",
  "Назовавайте ги [осиновените] с имената на бащите им! То е най-справедливо при Аллах. А ако не знаете бащите им, те са ваши братя в религията и ваши приятели. И нямате грях за онова, в което сте сбъркали, а за онова, което вашите сърца са кроели. Аллах е Опрощаващ, Милосърден.",
  "Пророкът е по-близък за правоверните от самите тях, и съпругите му за тях са като майки. И роднините ­според Книгата на Аллах са по-близки едни за други при наследството, отколкото вярващите и преселниците, освен ако направите благодеяние за своите приятели. Така е предписано в Книгата.",
  "И приехме Ние от пророците обещанието им, и от теб, и от Нух, и Ибрахим, и Муса, и Иса, сина на Мерйем. Приехме от тях твърдо обещание,",
  "за да пита Той правдивите за тяхната правдивост. А за неверниците Той е приготвил мъчителни страдания.",
  "О вие, които повярвахте! Помнете милостта на Аллах към вас, когато насреща ви настъпиха с войски. Ние пратихме срещу тях вятър и войски, които не видяхте. Аллах вижда онова, което вършите.",
  "Когато настъпиха и отгоре, и отдолу срещу вас, и когато погледите се вцепениха и сърцата заседнаха в гърлото, и вие започнахте да правите предположения за Аллах.",
  "Там правоверните бяха изпитани и разтърсени от силно сътресение.",
  "И лицемерите, и онези, чиито сърца бяха поразени от болест, казаха: “Аллах и Неговият Пратеник ни обещаха само измама.”",
  "И някои от тях казаха: “О, жители на Ясриб [Медина], [тук] няма място за вас, върнете се!” И част от тях помоли Пратеника за разрешение [да се върнат], казвайки: “Нашите домове останаха беззащитни.” Те не бяха беззащитни. Искаха само да избягат.",
  "И ако те [съюзниците] нахлуят от всички краища [на града], и после поискат да направят сплетни [да се откажат от вярата], несъмнено ще го направят. И само малко ще се забавят в това.",
  "И преди бяха дали обещание на Аллах, че не ще обърнат гръб. За обещанието пред Аллах се търси отговорност.",
  "Кажи:“Бягството няма да ви донесе полза, ако бягате от смъртта или гибелта. В този случай ще бъдете оставени да се наслаждавате само за кратко.”",
  "Кажи:“Кой ще ви предпази от Аллах, ако Той пожелае вреда за вас, или пожелае милост за вас?” И освен Аллах не ще намерят за себе си нито покровител, нито избавител.",
  "Аллах знае онези сред вас, които спират хората от участие в битка, и онези, които казват на своите братя: “Хайде при нас!” Те встъпват в битката само за кратко,",
  "защото са скъперници спрямо вас. И когато ги овладее страхът, ги виждаш да гледат към теб, въртейки очи като някой изпаднал в несвяст пред смъртта. А когато страхът си отиде, те ви нападат с остри езици, скъперници в добрината. Тези не вярват и Аллах провали делата им, а за Аллах това е лесно.",
  "Смятат, че съюзените племена не са си отишли, а ако съюзените племена дойдат, биха пожелали да са в пустинята сред бедуините и да питат за вести от вас. Но дори да бяха сред вас, щяха да се сражават само за кратко.",
  "Пратеника на Аллах е прекрасен образец за вас, за всеки, който се надява на Аллах и на Сетния ден, и често споменава Аллах.",
  "И когато правоверните видяха племената, казаха: “Това е, което ни обещава Аллах, и Неговият Пратеник. Казва истината Аллах, и Неговият Пратеник.” И това им надбави само вяра и покорство.",
  "Сред правоверните има мъже, предани в своето обещание към Аллах. Някои от тях загинаха в изпълнение на дълга си, а други още чакат. И с нищо от това не измениха на своето обещание.",
  "Това се случва, за да награди Аллах преданите за предаността им и да накаже лицемерите, ако пожелае, или да им приеме покаянието. Аллах е Опрощаващ, Милосърден.",
  "Аллах върна неверниците, изпълнени с ярост. Те не получиха никакво благо. Достатъчен бе Аллах за правоверните в сражението. Аллах е Всесилен, Всемогъщ.",
  "Онези от хората на Книгата, които подкрепяха [неверниците], Той ги смъкна от техните крепости и всели страх в сърцата им. Една част вие убихте, а друга част пленихте.",
  "Той ви остави в наследство земята им, домовете, имотите и земя, на която още не сте стъпили. Аллах над всяко нещо има сила.",
  "О, Пророче! Кажи на своите съпруги: “Ако сте пожелали земния живот и неговата украса, елате да ви дам [задължителната плата] и да ви освободя с добро!",
  "А ако сте пожелали Аллах и Неговия Пратеник, и Сетния дом, то Аллах е приготвил за благодетелните сред вас велика награда.”",
  "О, жени на Пророка! Която от вас извърши явно безсрамие, то нейното мъчение ще бъде удвоено. А това за Аллах е лесно.",
  "А която от вас се покори на Аллах и на Неговия Пратеник, и върши праведни дела, Ние ще дарим с двойно възнаграждение. И сме приготвили за нея щедро препитание.",
  "О, жени на Пророка! Вие не сте като никоя друга от жените. Ако сте богобоязливи, не говорете нежно [с чужди мъже], та да не закопнее онзи, в чието сърце има болест. И говорете, както подобава!",
  "И стойте в домовете си, и не се показвайте, както се показваха жените по времето на невежеството, и извършвайте молитвата намаз, и раздавайте милостинята зекят, и се покорявайте на Аллах и на Неговия Пратеник! О, обитатели на дома[на Пророка]! Аллах иска да отмахне от вас всяка нечистота, и напълно да ви пречисти.",
  "И помнете онова от айетите на Аллах и от мъдростта, което бива четено в домовете ви! Наистина, Аллах е Всепроникващ, Сведущ.",
  "За мюсюлманите и мюсюлманките, вярващите мъже и вярващите жени, набожните мъже и набожните жени, искрените мъже и искрените жени, търпеливите мъже и търпеливите жени, смирените мъже и смирените жени, мъжете, раздаващи милостиня, и жените, раздаващи милостиня, говеещите мъже и говеещите жени, и целомъдрените мъже и целомъдрените жени, и мъжете, често споменаващи Аллах, и споменаващите жени Аллах е приготвил за тях опрощение и огромна награда.",
  "За правоверния мъж или правоверната жена няма избор в каквото и да е дело, след като Аллах и Неговият пратеник вече са взели решение. А който се противи на Аллах и на Неговия Пратеник, той вече е в явна заблуда.",
  "И ето, казваш на онзи, когото Аллах облагодетелства, и когото ти облагодетелства [Зейд Ибн Хариса]: “Задръж съпругата си при теб и бой се от Аллах!” И спотаи ти в душата си онова, което Аллах разкри, и се притесни от хората, а Аллах повече заслужава да се боиш от Него. И когато Зейд се раздели с тази жена, Ние те оженихме за нея, за да нямат правоверните притеснение [да се женят] със съпругите на осиновените си деца, след като те са се разделили с тях. Повелята на Аллах непременно се изпълнява!",
  "Върху Пророка няма грях за онова, което Аллах му е наложил. Такъв е закона на Аллах и спрямо отминалите преди [пророци]. Повелята на Аллах е предопределено решение.",
  "Тези са, които оповестяваха посланията на Аллах и се бояха от Него, и не се бояха от никого освен от Аллах. Достатъчен е Аллах да направи равносметка.",
  "Мухаммед не е баща на никого от вашите мъже, а е Пратеника на Аллах и последният от пророците. Аллах знае всяко нещо.",
  "О вие, които повярвахте! Споменавайте Аллах многократно!",
  "И Го прославяйте сутрин и вечер!",
  "Той е, Който ви благославя, и Неговите меляикета също ви благославят, за да ви изведе от тъмнините към светлината. Той е Милосърден към правоверните.",
  "Поздравът им в Деня, когато ще Го срещнат, е словото: “Мир!” За тях Той е приготвил щедра награда.",
  "О, Пророче! Ние те изпратихме като свидетел, благовестител и предупредител,",
  "и зовящ към Аллах с Неговото позволение, и като озаряващ светилник.",
  "Възрадвай правоверните с блага вест, че за тях ще има велика милост от Аллах!",
  "И не следвай неверниците и лицемерите, и отмини обидите им, и се уповавай на Аллах! Достатъчен е Аллах за Покровител и Пазител!",
  "О вие, които повярвахте! Ако се жените за вярващи жени, после им дадете развод, преди да сте ги докоснали, нямате към тях срок за изчакване. Възнаградете ги и ги освободете с добро!",
  "О, Пророче! Ние ти разрешихме за съпруги онези, на които си дал задължителната плата, и владените от твоята десница сред пленничките, които Аллах ти е дарил, и дъщерите на чичовците ти, и дъщерите на лелите ти, и дъщерите на вуйчовците ти, и дъщерите на вуйните ти, които се преселиха с теб. И [без зестра ти е позволена] всяка вярваща жена, ако дари себе си на Пророка и Пророка пожелае да се ожени за нея ­единствено за теб, а не за другите правоверни. Ние знаем какво им наложихме относно техните съпруги и онези, които десниците им владеят, за да няма притеснение за теб. Аллах е Опрощаващ, Милосърден.",
  "Ти можеш да отсрочиш, която от тях пожелаеш и да приютиш при себе си, която пожелаеш. И не е грях за теб да приемеш, която поискаш от онези, на които си отказал. Това е най-подходящото да се радват и да не скърбят, и да са доволни всички от онова, което си им дал. Аллах знае всичко в сърцата ви. Аллах е Всезнаещ, Всеблаг.",
  "И не са ти разрешени отпосле други жени освен тези, нито да ги подменяш със съпруги, дори да те е възхитила тяхната красота, освен владените от десницата ти. Аллах всяко нещо наблюдава.",
  "О вие, които повярвахте! Не влизайте в дома на Пророка, за да ядете, освен ако ви бъде позволено, но без да изчаквате сготвянето му. А поканят ли ви, влезте и когато се нахраните, разотидете се, без да се заседявате в разговори! Това огорчава Пророка. Той се свени от вас, но Аллах не се свени от истината. И ако помолите жените му за някоя вещ, помолете ги иззад завеса! Това е най-чисто и за вашите сърца, и за техните сърца. И нямате право да огорчавате Пратеника на Аллах, нито да се жените някога за съпругите му след него! Това е огромно [прегрешение] пред Аллах.",
  "И да показвате нещо или да го скривате Аллах всяко нещо знае.",
  "Няма грях за жените [на пророка] да се показват без покривало пред бащите им, синовете им, братята им, синовете на братята им, синовете на сестрите им, пред жените [вярващи] и пред владените от техните десници. Бойте се от Аллах, защото Аллах на всяко нещо е Свидетел.",
  "Наистина, Аллах и Неговите меляикета благославят Пророка. О вие, които повярвахте! Благославяйте го и вие, и го приветствайте с мир!",
  "Наистина, онези, които огорчават Аллах и Неговия Пратеник, Аллах ги проклина в земния живот и в отвъдния, и е приготвил за тях унизително мъчение.",
  "А които незаслужено огорчават вярващите мъже и жени, те се нагърбват с клевета и явен грях.",
  "О, Пророче! Кажи на съпругите си и на дъщерите си, и на жените на правоверните, да спускат върху себе си покривалото [когато излизат]. Това е най-подходящото, за да бъдат разпознати [да се отличават от робините и блудниците] и да не ги огорчават. Аллах е Опрощаващ, Милосърден.",
  "Ако лицемерите и онези, чиито сърца са поразени от недъг, и разпространителите на лъжливи слухове в Медина не престанат, то ти ще ги надвиеш благодарение на Нашата подкрепа, и после там само за кратко ще съжителстват с теб",
  "прокълнати. Където и да бъдат намерени те, ще бъдат сграбчени и напълно изтребени.",
  "Такъв бе закона на Аллах и спрямо отминалите преди, и не ще откриеш ти промяна в закона на Аллах.",
  "Хората те питат за Часа. Кажи: “Единствено Аллах знае за него.” И откъде да знаеш ти? Часът може да е скоро.",
  "Наистина, Аллах прокле неверниците и приготви за тях Пламъци.",
  "Там ще пребивават вечно и не ще намерят нито покровител, нито избавител.",
  "В Деня, когато лицата им бъдат преобръщани в Огъня, ще кажат: “О, да се бяхме покорили на Аллах и да се бяхме покорили на Пратеника!”",
  "И ще кажат: “Повелителю наш! Ние се покорявахме на своите управници и големци, а те ни отклониха от пътя.",
  "Повелителю наш! Въздай им двойно от мъчението и ги прокълни с голямо проклятие!”",
  "О вие, които повярвахте! Не бъдете като онези, които огорчаваха Муса! Но Аллах го оневини за онова, което говореха и бе почитан при Аллах.",
  "О вие, които повярвахте! Бойте се от Аллах и изричайте правдиви слова!",
  "Тогава Той ще поправи делата ви и ще опрости греховете ви. Който се покорява на Аллах и на Неговия Пратеник, той постига велико избавление.",
  "Наистина, Ние предложихме на небесата и на земята, и на планините отговорността, но те се отказаха да я носят и се уплашиха от нея. А човекът я понесе, защото той бе дързък и невеж. ­",
  "Това се случва, за да накаже Аллах лицемерните мъже и жени, и съдружаващите мъже и жени, и да приеме Аллах покаянието на повярвалите мъже и жени. Аллах е Опрощаващ, Милосърден.",
  "Слава на Аллах, Комуто принадлежи всичко на небесата и всичко на земята! Негова е славата и в отвъдния живот. Той е Премъдрия, Сведущия.",
  "Знае Той какво прониква в земята и какво излиза от нея, и какво се спуска от небето, и какво се издига към него. Той е Милосърдния, Опрощаващия.",
  "Неверниците казват: “Не ще настъпи никога за нас Часът!” Кажи: “Не, кълна се в моя Повелител, Знаещия съкровеното! Часа непременно ще настъпи за вас. Нито на небесата, нито на земята убягва от Него, дори нещо с тежест на прашинка, нито по-малко от това, нито по-голямо. Всичко го има в ясна Книга,",
  "за да възнагради Той онези, които са повярвали и вършели праведни дела. За тях има опрощение и щедро препитание.”",
  "А за онези, които се стараят да осуетят Нашите знамения, са приготвени страдания и болезнено наказание.",
  "И дарените със знанието виждат, че онова, което ти бе низпослано от твоя Повелител, е истината и води към пътя на Всемогъщия, Всеславния.",
  "И неверниците казаха: “Да ви посочим ли човек, който ще ви съобщи, че след като напълно бъдете разпилени, ще бъдете отново сътворени?",
  "Той лъжа ли измисля за Аллах, или пък е луд?” Ала не! Онези, които не вярват в отвъдния живот, ще бъдат подложени на мъчението и са в дълбоко заблуждение.",
  "Нима не виждат онова над тях и онова под тях от небето и земята? Ако Ние пожелаем, ще накараме земята да ги погълне или ще спуснем върху тях отломки от небето. Наистина, в това има знамение за всеки покайващ се раб.",
  "Ние отдадохме на Дауд предпочитание от Нас: “О, планини, и вие, птици! Повтаряйте възхвалата на Аллах заедно с него!” И размекнахме за него желязото.",
  "“Направи широки ризници и ги оразмери! И постъпвайте праведно! Аз виждам вашите дела.”",
  "И на Сюлейман Ние подчинихме­ вятъра, прелитащ в утрото, колкото месец [ход на другите], и вечер прелиташе­ колкото месец. И разтопихме за него медта като извор. И джиновете [подчинихме] да работят пред него с позволението на неговия Повелител. А който сред тях се отлъчеше от Нашата повеля, Ние го карахме да вкуси от мъчението на Пламъците.",
  "Правеха за него те, каквото пожелае: светилища и изваяния, и блюда, колкото басейни, и закрепени котли. О, роде на Дауд! Трудете се [за Аллах] с благодарност! Малцина от Моите раби са благодарни.",
  "И когато Ние отсъдихме да умре [Сюлейман], нищо не им посочи, че е мъртъв, освен една земна твар, която гризеше тоягата му. И когато падна той, на джиновете се изясни, че ако са знаели съкровеното, не биха търпели такова унизително мъчение.",
  "За народа на Саба имаше знамение в неговата земя две градини, отдясно и отляво: “Яжте от препитанието на вашия Повелител и Му бъдете признателни! Имате прекрасно място и Опрощаващ Повелител!”",
  "Но те се отвърнаха, и Ние изпратихме срещу тях пороя от бентовете, и заменихме техните градини с две градини, даващи горчиви плодове и тамариск, и съвсем малко бодливи храсти.",
  "С това Ние ги наказахме за тяхното неверие. Нима наказваме Ние други, освен неблагодарните?",
  "А бяхме им устроили видни селища между тях и селищата, които Ние благословихме, и бяхме отмерили пътя между тях: “Движете се там нощем и денем в безопасност!”",
  "Но те казаха: “Повелителю наш! Увеличи разстоянията в нашите пътувания!” И постъпиха несправедливо спрямо сами себе си. И Ние ги сторихме предания, и напълно ги разпиляхме. Наистина, в това има знамения за всеки многотърпелив, признателен.",
  "И така Иблис изпълни своите замисли спрямо тях, и те го последваха, освен една група от правоверните.",
  "А той нямаше никаква власт над тях. Но той изкушаваше хората, за да узнаем Ние и да отличим, кой вярва в отвъдния живот и кой се съмнява в него. Над всяко нещо твоят Повелител е Хранител.",
  "Кажи: “Призовете онези, за които твърдите, [че са богове] наред с Аллах!” Те нищо не владеят, дори с тежест на прашинка, нито на небесата, нито на земята, и нямат съучастие там, и няма Той сред тях помощник.",
  "И не ще е от полза пред Него застъпничеството, освен комуто Той позволи. Щом бъде премахнат страхът от сърцата им, ще кажат: “Какво каза вашият Повелител?” Ще кажат: “Истината! Той е Всевишния, Превеликия.”",
  "Кажи: “Кой ви дава препитание от небесата и от земята?” Кажи: “Аллах! Наистина, някой от нас или е на прав път, или в явна заблуда.”",
  "Кажи: “Нито вие ще бъдете питани за нашите прегрешения, нито ние ще бъдем питани за вашите деяния.”",
  "Кажи: “Ще ни събере нашият Повелител, после ще отсъди справедливо между нас. Той е Отсъждащия, Всезнаещия.”",
  "Кажи: “Покажете ми онези, които приобщихте за съдружници към Него!” Никак! Наистина само Той е Аллах, Всемогъщия, Премъдрия.",
  "И те изпратихме Ние [о, Мухаммед] за всички хора само като благовестител и предупредител, ала повечето хора не знаят.",
  "И казват [неверниците]: “Кога [ще се сбъдне] това обещание, ако говорите истината?”",
  "Кажи: “Обещан ви е Ден, който дори с миг нито ще забавите, нито ще ускорите.”",
  "И неверниците казаха: “Не ще повярваме нито в този Коран, нито в низпосланото преди него.”Ако ти бе видял как злосторниците, изправени пред техния Повелител, се обвиняват един друг! Онези, които са били слаби, казват на горделивите: “Ако не бяхте вие, непременно щяхме да повярваме.”",
  "А горделивите казват на слабите: “Нима ние ви отвърнахме от напътствието, след като дойде при вас? Не, вие бяхте престъпници.”",
  "И слабите казват на горделивите: “Не, лукавството ви бе денем и нощем, като ни повелявахте да не вярваме в Аллах и да сторваме Негови подобия.” И ще прикрият съжалението, щом видят мъчението. И ще окачим оковите на врата на неверниците. Нима ще бъдат наказани за друго, освен за техните дела?",
  "И Ние не изпратихме в никое селище предупредител, без живеещите там в охолство да кажат: “Не вярваме в онова, с което сте изпратени.”",
  "И казваха: “Ние сме с повече имот и деца, и не ще бъдем наказани.”",
  "Кажи: “Моят Господ увеличава препитанието комуто пожелае и Той го намалява. Ала повечето хора не знаят.”",
  "Нито вашите имоти, нито вашите деца ще ви приближат към Нас, а само онези, които вярват и вършат праведни дела. За тях ще има умножена награда за онова, което са вършели, и във Висините ще имат сигурност.",
  "А които се стараят да обезсилят Нашите знамения, ще бъдат хвърлени в мъчения.",
  "Кажи: “Наистина, моят Повелител увеличава препитанието комуто пожелае от Своите раби, и Той го намалява за тях. И каквото нещо раздадете [за милостиня], Той го връща. Той е Най-Добрият от даващите препитание.”",
  "В Деня, когато Той ще ги събере всички и ще каже на меляикетата: “Тези ли ви се покланяха?”",
  "те ще кажат: Пречист си, Ти си нашият Покровител, а не те! Покланяха се на джиновете и повечето вярваха в тях.",
  "Днес никой от вас не ще бъде от полза за друг, нито във вреда.” И Ние ще кажем на злосторниците: “Вкусете мъчението на Огъня, който взимахте за лъжа!”",
  "И когато им бъдат четени ясните Ни айети, казват: “Това е само човек, искащ да ви възпре от онова, на което се покланяха бащите ви.” И казват: “Те са само лъжа-измислица.” И казват неверниците за истината, когато тя дойде при тях: “Това е само явна магия.”",
  "И не им дадохме преди теб Книги, които да изучават, и не им изпратихме предупредител.",
  "И онези преди тях смятаха, пратениците за лъжци. Тези [мекканските многобожници] не достигнаха и една десета от онова, което Ние дадохме на онези, но и те смятаха за лъжци Моите пратеници. И какво бе Моето наказание!",
  "Кажи [о, Мухаммед]: “Аз ви призовавам само към едно:­ да застанете пред Аллах по двама или поотделно, да размислите дали е луд вашият другар. Той е само предупредител за вас преди настъпване на суровото мъчение.”",
  "Кажи: “Не искам от вас отплата. Тя е за вас самите. Моята отплата е единствено от Аллах. Той на всяко нещо е Свидетел.”",
  "Кажи: “Моят Повелител поразява с истината, Той е Знаещия съкровеното.”",
  "Кажи: “Истината дойде, а лъжата нито може да начене, нито да възстанови.”",
  "Кажи: “Ако съм се заблудил, аз се заблуждавам само в своя вреда, а ако съм на правия път, то е от онова, което моят Повелител ми разкрива. Той е Всечуващ, Близък.”",
  "Ако ти бе видял, как ще се ужасят. Те не ще могат да се изплъзнат, и ще бъдат грабнати от близко място!",
  "И ще кажат: “Повярвахме в това!”Но как ще се доберат [до вярата] или ще заслужат опрощение от толкова далечно място?",
  "А преди това отричаха и само предполагаха от далечно място.",
  "И бе поставена преграда между тях и желанието им [да повярват], както бе направено преди и с подобните на тях. Те бяха в дълбоко съмнение.",
  "Слава на Аллах, Твореца на небесата и на земята, Който стори меляикетата пратеници с по две, по три, по четири крила! Той надбавя в творението, каквото пожелае. Наистина, Аллах над всяко нещо има сила.",
  "Никой не ще възпре милостта на Аллах, ако Той реши да я дари на хората, и каквото Той задържи, никой после не може да го пусне. Той е Всемогъщия, Премъдрия.",
  "О, хора! Помнете милостта на Аллах към вас! Има ли друг творец освен Аллах, който да ви дава препитание и от небето, и от земята? Няма друг бог освен Него! Как тогава бивате подлъгвани?",
  "И ако теб [о, Мухаммед] взимат за лъжец, то и други пратеници преди теб бяха взимани за лъжци. При Аллах ще бъдат върнати делата.",
  "О, хора! Обещанието на Аллах е истинно. Никога да не ви подмамва земният живот и никога най-измамният [шейтана] да не ви подмами за Аллах!",
  "Наистина шейтан е ваш враг. Затова го приемете като враг! Той призовава своите последователи, само, за да станат обитатели на пламтящия огън.",
  "За неверниците е приготвено сурово мъчение. А за тези, които вярват и вършат праведни дела, са приготвени опрощение и велика награда.",
  "А нима [получават същото] онези, на които са разкрасени лошите им деяния и им се струват хубави? Аллах оставя в заблуда, когото пожелае и напътва, когото пожелае. Затова не се погубвай от скръб по тях! Наистина, Аллах знае какво правят.",
  "Аллах е Този, Който праща ветровете и те понасят облаците. После ги насочваме Ние към мъртва земя, и съживяваме с тях земята след нейната смърт. Така ще бъде и съживяването след смъртта!",
  "Който търси могъщество, то на Аллах принадлежи изцяло могъществото. Към Него се възнася хубавото слово и праведното дело го въздига. А които замислят злини, за тях са приготвени сурови мъчения, и лукавството им ще пропадне.",
  "Аллах ви сътвори от пръст, после от частица сперма, после ви стори съпрузи. И никоя жена не забременява и не ражда без Неговото знание. И нито се дава дълголетие на дълголетник, нито се скъсява възрастта, без да е записано в Книга [Лаухи Мехфуз]. Наистина, това е лесно за Аллах.",
  "И не са еднакви двете води [на реките и на моретата] едната е сладка, утолява жаждата, приятна е за пиене, а другата е солена, горчива, и от всяка ядете прясно месо, и [от солената] извличате украшения, които носите. И виждаш корабите там да порят вълните, за да търсите от Неговата милост. И за да сте признателни!",
  "Той въвежда нощта в деня и въвежда деня в нощта, и Той подчини слънцето и луната ­всяко да се движи до определен срок. Това е Аллах, вашият Повелител. Негово е владението. А онези, които зовете освен Него, не владеят дори влакънце от фурма.",
  "Когато ги призовете, те не чуват вашия зов, а дори да са чули, не ви откликват. И в Деня Къямет те ще отрекат вашето поклонение. И няма никой сведущ [като Него], който да ви извести.",
  "О, хора! Вие сте нуждаещите се от Аллах, а Аллах е Пребогатия, Всеславния.",
  "Ако пожелае, Той ще ви погуби и ще ви замени с ново творение.",
  "Това за Аллах не е трудно.",
  "Никой съгрешил не ще носи греха на друг. И ако някой натоварен с бреме призове, нищо от него не ще бъде облекчено, дори и от роднина. Ти ще можеш да убедиш само онези, които и в уединение се боят от своя Повелител, и извършват молитвата намаз. А който се пречисти, единствено за себе си се пречиства. Към Аллах е завръщането.",
  "Не са равни слепият и зрящият,",
  "нито тъмнините и светлината,",
  "нито сянката и зноят.",
  "И не са равни живите и мъртвите. Аллах дарява със слух, когото пожелае, и ти не можеш да направиш онези, които са в гробовете, да чуят.",
  "Ти си само предупредител.",
  "Ние те изпратихме с истината като благовестител и предупредител. И нямаше общност, сред която да не е минал предупредител.",
  "И ако теб [о, Мухаммед] взимат за лъжец, то и онези преди тях взимаха за лъжци техните пратеници, които им донасяха ясните знаци, писанията и озаряващата Книга.",
  "После Аз сграбчвах онези, които не повярваха. И какво бе Моето наказание!",
  "Нима не виждаш, че Аллах изсипва вода от небето! Чрез нея вадим плодове с различни цветове и [прокарваме] сред планините пътища-бели и червени, с различни цветове, и гарвановочерни.",
  "И [сътворяваме] също хората, животните и добитъка с различни цветове. Боят се от Аллах само знаещите сред Неговите раби. Аллах е Всемогъщ, Опрощаващ.",
  "Онези, които четат Книгата на Аллах и извършват молитвата намаз, и дават скрито и явно от онова, което им дарихме, наистина се надяват на сделка, която не ще пропадне,",
  "защото Той ще им изплати напълно техните награди и ще им надбави от Своята милост. Той е Опрощаващ, Признателен.",
  "Книгата, която Ние ти разкрихме, тя е истината, потвърждаваща онези [Книги], които са преди нея. За Своите раби Аллах е Сведущ, Всезрящ.",
  "После оставихме Книгата в наследство на онези, които Ние избрахме сред Нашите раби. Някои от тях са несправедливи към себе си, други са умерени, а трети изпреварват в добрините с позволението на Аллах. Това е великата милост.",
  "Те ще влязат в градините Адн украсени с гривни от злато и бисери, и дрехата им там ще е коприна.",
  "И ще кажат: “Слава на Аллах, Който премахна от нас скръбта! Нашият Повелител е Опрощаващ, Признателен.",
  "Със своята милост Той ни настани в Дома на вечното пребивание. Не ни засяга тук трудност, нито ни засяга тук умора.”",
  "А за неверниците е Огънят на Джехеннема. Там не ще им бъде съдено да умрат, нито ще им бъде смекчено мъчението. Така Ние наказваме всеки неверник.",
  "И ще крещят там за помощ: “Повелителю наш! Изведи ни от тук, за да правим добро, а не онова, което сме правили!” А нима Ние не ви дадохме достатъчно дълъг живот, за да се поучи през него, който иска да се поучи! И предупредителят дойде при вас. Затова вкусете [мъчението]! За злосторниците няма закрилник.",
  "Аллах знае съкровеното на небесата и на земята. Той знае какво е в сърцата.",
  "Той е Този, Който ви стори наместници на земята. А който не вярва, неверието му е в негова вреда. Неверието на неверниците само увеличава омерзението у техния Повелител. Неверието на неверниците само увеличава тяхната загуба.",
  "Кажи: “Виждате ли онези, които съдружавате и зовете вместо Аллах? Посочете ми какво са сътворили на земята!” Или имат дял на небесата? Или им дадохме Книга, та от нея имат ясен довод? О, не! Злосторниците си обещават един другиму само измама.",
  "Наистина, Аллах държи небесата и земята да не се разрушат. А ако се рушат, никой не може да ги държи освен Него. Той е Търпелив, Опрощаващ.",
  "И се вричаха в Аллах с най-усърдните си клетви, че ако дойде при тях предупредител, непременно ще следват неговото напътствие повече от всяка друга общност. А когато дойде при тях [Мухаммед като] предупредител, това само увеличи тяхното отвращение.",
  "Това се случи от надменност на земята и лукавство в злината. Но злото лукавство поразява само онези, които го кроят. И нима чакат друго освен обичая спрямо предците? И не ще откриеш ти промяна в установеното от Аллах, и не ще откриеш отклоняване в установеното от Аллах.",
  "И не ходят ли по земята, за да видят какъв бе краят на онези преди тях? А те бяха по-силни от тях. Нищо не възпира Аллах нито на небесата, нито на земята. Той е Всезнаещ, Всемогъщ.",
  "И ако Аллах наказваше хората за онова, което са заслужили, Той не би оставил на земята дори една твар. Ала Той ги забавя за определен срок. И щом срокът им дойде, Аллах и тогава ще е Всезрящ за Своите раби.",
  "Йа. Син.",
  "Кълна се в мъдрия Коран!",
  "[О, Мухаммeд] ти наистина си от пратениците",
  "по правия път.",
  "Той е низпослан от Всемогъщия, Милосърдния,",
  "за да предупредиш хора, чиито бащи не бяха предупредени от никой, затова са останали нехайни.",
  "Сбъдна се Словото за повечето от тях, и те не повярваха.",
  "Наистина, Ние сме сложили окови на врата им, и сме приковали [техните ръце] до брадата така, че техните глави са вдигнати.",
  "И сложихме пред тях ограда, и зад тях ограда, и затулихме с покривало [техните очи], та не виждат [правия път].",
  "И е все едно дали ги предупреждаваш или не ги предупреждаваш, те не вярват!",
  "Ти можеш да убеждаваш само онзи, който ще следва Напомнянето и скрито се страхува от Всемилостивия. Благовествай го за опрощение и щедра награда!",
  "Наистина Ние съживяваме мъртвите. И записваме какво са направили отнапред, и следите им подир тях, и всяко нещо отбелязваме в ясна книга.",
  "В качеството на притча им възвести сказанието за жителите на селището, при което дойдоха пратениците!",
  "Когато Ние изпратихме при тях двама Пратеници, а те ги взеха за лъжци, и тогава Ние ги подкрепихме с трети, а те казаха: “Наистина ние сме изпратени при вас като Пратеници.”",
  "Те им отговорили: “Вие сте само хора като нас. Всемилостивия(Аллах) не е низпослал никакво [откровение], а вие само лъжете.”",
  "Те казали: “Нашият Повелител знае, че ние наистина сме Пратеници при вас.",
  "Наш дълг е само да предадем ясното послание.”",
  "Хората казали: “ Наистина, предчувстваме от вас зло предзнаменование. Ако не престанете [да проповядвате], ще ви пребием с камъни и ще ви сполети от нас болезнено мъчение.”",
  "Те казали: “ Вашето зло предзнаменование ще се обърне против вас самите. Нима да ви се напомня [е злочестие]? Вие сте престъпващи пределите [на позволеното] хора!”",
  "И дотича мъж от покрайнините на града. Той възкликна: “О, народе мой! Следвайте пратениците!",
  "Следвайте онези, които не искат от вас възнаграждение. Те са на правия път!",
  "И защо да не се покланям на Онзи, Който ме е сътворил и при Когото ще бъдете върнати?",
  "Нима ще приема да се покланям на други богове, освен на Него? Ако на Всемилостивия бъде угодно да ме сполети беда, то с нищо няма да ми помогне тяхното застъпничество и не ще ме спасят( от наказание)",
  "Тогава и аз ще се окажа в явна заблуда.",
  "Наистина аз повярвах във вашия Повелител. Затова ме слушайте!”",
  "На него му бе казано: “Влез в Дженнета!” И той възкликна: “Ах, да знаеше моят народ,",
  "че моят Повелител ми е дарил прошка, и ме е причислил към удостоените!”",
  "И не изпратихме срещу народа му след него войнство от небето. Нямаше [нужда] да изпратим.",
  "Прозвуча само един Вик и ето ги изпепелени!",
  "О, горко на рабите! При тях не е отишъл нито един пратеник, към който те да не са се отнасяли с презрение.",
  "Не виждат ли колко поколения преди тях погубихме? Те не ще се завърнат при тях.",
  "А всички при Нас ще бъдат доведени.",
  "И мъртвата земя е знамение за тях. Ние я съживяваме и изваждаме от нея, зърно от което ядат.",
  "И създаваме там, градини с палми и грозде, и сторваме там да бликнат извори,",
  "за да ядат от техните плодове. Наистина, те не са създали това със своите ръце. Не ще ли бъдат благодарни?",
  "Пречист е Онзи, Който сътвори по двойки всичко от онова, което земята ражда, и от тях самите, и от онова, което не знаят!",
  "И нощта е знамение за тях. Ние отделяме от нея деня и ето ги потъват в мрак!",
  "И слънцето е устремено към своето место пребивание. Така е отредил Всемогъщия, Всезнаещия.",
  "И на луната отредихме фази, докато заприлича на изсъхнала палмова клонка.",
  "Нито слънцето може да настигне луната, нито нощта да изпревари деня. Всички плават по своя орбита",
  "И знамение за тях е, че Ние пренесохме тяхното потомство [с Нух] в натоварения Кораб.",
  "И Ние създадохме за тях, негови подобия на които се возят.",
  "И ако пожелаем, ще ги издавим и няма да имат нито избавител, нито ще бъдат спасени,",
  "освен ако Ние не им окажем милост и не позволим да се наслаждават за известно време.",
  "И когато им се каза: “Бойте се от онова, което е било преди вас и от онова, което ще бъде след вас, за да бъдете помилвани!”( те не слушат)",
  "и всякога, щом дойде при тях знамение от знаменията на техния Повелител, те се отдръпват.",
  "И когато им се каза: “Раздавайте от онова, с което Аллах ви е дарил!”, неверниците казват на правоверните: “Нима да храним онзи, когото, ако Аллах пожелае, би го нахранил? Вие сте в явна заблуда.”",
  "И казват: “Кога [ще се сбъдне] това обещание, ако говорите истината?”",
  "Очаква ги само един Вик, който ще ги порази тогава, когато те още спорят.",
  "И не ще успеят дори завещание да оставят, или при семействата си да се завърнат.",
  "И ще прозвучи тръбата, и ето - те­ от гробовете се втурват към своя Повелител!",
  "Ще възкликнат: “О, горко ни! Кой ни вдигна от нашите гробове?” [Ще им се каже:] “Това е, което Всемилостивия обеща, и пратениците говореха истината.”",
  "Ще е само един Вик и ето ги всички при Нас доведени!",
  "Днес нито една душа не ще бъде угнетена с нищо. И ще ви се въздаде само за онова, което сте вършили.",
  "Обитателите на Дженнета в този ден ще се наслаждават на своите дела.",
  "Те и съпругите им ще си почиват върху ложета на сянка.",
  "Там те ще имат плодове и всичко, което си поискат.",
  "А Милосърдния Повелител ще ги приветства със словото “ Селям”- мир!",
  "(В този ден ще бъде казано) “А вие грешници, стойте настрана (от праведниците)",
  "Не ви ли повелих, о, синове на Адам, да не се покланяте на шейтана? Той е ваш явен враг.",
  "( Не ви ли заповядах) да се покланяте само на Мен! Това е правият път.",
  "Той заблуди огромно мнозинство от вас. Нима вие не разбирате това?",
  "Това е Джехеннемът, който ви бе обещан.",
  "Горете Днес в него, защото вие не вярвахте!",
  "Днес Ние ще запечатаме устите им. А за това, което те са вършили, ще говорят техните ръце и ще свидетелстват техните крака.",
  "И ако Ние пожелаехме, щяхме да ги лишим от зрение. Тогава те щяха да се втурнат и щяха да се надпреварват по пътя. А нима биха могли да го видят?",
  "И ако Ние пожелаехме, на място щяхме да променим техния облик и нямаше да могат нито да вървят напред, нито да се връщат.",
  "И на когото Ние дадем дълголетие, Ние изменяме неговия облик. Нима те не проумяват?",
  "Ние не сме го учили [Мухаммeд] на поезия, нито пък му подобава. Това [на което го научихме] е само напомняне и ясен Коран,",
  "за да предупреди онзи, който е жив, и да се сбъдне Словото спрямо неверниците.",
  "Нима не виждат, че измежду онова, което Ние сътворихме за тях, създадохме добитък, а те го владеят?",
  "И Ние им го подчинихме:­ на едни животни те яздят, а от други ядат.",
  "И от него имат други облаги, и за пиене. Не ще ли бъдат благодарни?",
  "И вместо Аллах приеха други богове, за да им се помогне.",
  "Те не могат да им помогнат, а [в Съдния ден] ще застанат до многобожниците като войска послушна.",
  "И да не те наскърбяват словата им! Ние най-добре знаем какво спотайват и какво говорят открито.",
  "Не вижда ли човекът, че Ние го сътворихме от капка сперма? А ето го явен противник!",
  "И на Нас той дава пример, а своето сътворяване забравя. И казва: “Кой ще съживи костите, след като изгният?”",
  "Кажи: “Ще ги съживи Онзи, Който ги сътвори първия път. Той знае всичко как се сътворява.",
  "Онзи, Който стори за вас огън от зеленото дърво и ето вие от него палите!”",
  "А нима Онзи, Който сътвори небесата и земята, не е способен да сътвори подобни [хора]? Да! Той е Всетворящия, Всезнаещия.",
  "Повелята Му, когато желае нещо, е само да му каже: “Бъди!” И то става.",
  "Пречист е Онзи, в Чиито Ръце е владението на всяко нещо и при Когото ще бъдете върнати!",
  "Кълна се в строените в редици (меляикета)",
  "и в прогонващите с решимост (облаците)",
  "и четящите Напомнянето!",
  "Наистина вашият Аллах е Единственият,",
  "Повелителят на небесата и земята, и на всичко между тях, Повелителят на изгревите.",
  "Наистина Ние украсихме най-близкото небе с украса от звезди,",
  "и го опазваме от всеки непокорен шейтан.",
  "За да не могат да чуят нищо от върховните меляикета, и от всички страни върху тях се стоварват (падащи звезди).",
  "Така ги пропъждат от там, и ги очаква постоянно наказание.",
  "А ако някой шейтан долови думичка (от речите на меляикетата), то го поразява ярка падаща звезда.",
  "И ги попитай (неверниците) какво мислят- те ли са по-трудни за сътворяване или другото, което сътворихме? Наистина тях ги сътворихме от лепнеща глина.",
  "Ти си удивен (от тяхното неверие), а те се подиграват (с теб и Свещения Коран)",
  "И когато ги наставляват, те не се вслушват в наставлението.",
  "И когато видят знамение, те се присмиват.",
  "И казват: “Това не е нищо друго, освен явна магия”.",
  "Нима ще бъдем съживени, след като умрем и се превърнем в прах и кости?",
  "Или (ще бъдат съживени) нашите предци?",
  "Кажи: “ Да! И ще бъдете презрени!”",
  "Ще се раздаде един тръбен глас - и всички те ще прогледнат!",
  "И ще възкликнат: “ О, горко ни! Това е Съдният ден.”",
  "(И в отговор ще чуят:) Това е Денят на разграничението, който вие отричахте”",
  "[Всевишният Аллах е повелил на меляикетата]: Съберете нечестивците и онези, които угнетяваха, техните спътници и онова, на което са се покланяли!",
  "Вместо на Аллах. И ги направлявайте към пътя на Джехеннема.",
  "И ги задръжте! Те непременно ще бъдат питани.",
  "Какво ви е? Защо не си помагате един на друг?",
  "Да, в този ден те ще бъдат покорни (на Аллах)",
  "Ще се обръщат един към друг и взаимно ще се обвиняват",
  "И ще кажат (на съдружаваните) Вие идвахте към нас от дясно (представяхте се за праведни)",
  "Ще кажат (съдружаваните): Не, вие самите бяхте невярващи,",
  "и ние изобщо нямахме власт над вас. Да, вие бяхте хора престъпващи.",
  "И се потвърди спрямо нас предопределеното Слово на нашия Повелител. Наистина ще вкусим (мъчението)",
  "И ви заблудихме, тъй като и ние самите бяхме заблудени.",
  "Наистина, в този ден те заедно ще понесат наказанието.",
  "Наистина, така постъпваме Ние с грешниците",
  "Когато им се каже: “ Няма друг бог освен Аллах!”, те надменно отричаха и се възгордяваха.",
  "И казваха: “Нима ние ще се отречем от боговете си заради някакъв си безумен поет?”",
  "Да! Той се яви при вас с истината и потвърди (предишните) пратеници.",
  "Несъмнено вие ще вкусите мъчително наказание.",
  "Ще ви се въздаде само за онова, което сте вършили.",
  "Наказанието няма да постигне само искрено вярващите раби на Аллах.",
  "За тях е приготвено (добре) известно препитание",
  "Плодовете (Дженнета). Там те ще бъдат почитаеми.",
  "В Градините на блаженството",
  "(Разположени) на кревати един срещу друг.",
  "Ще им поднесат чаши от извор",
  "напитка бяла, доставяща удоволствие за пиещия от нея.",
  "От нея не боли глава и не притъпява разсъдъка.",
  "При тях ще има жени (хурии) с целомъдрен поглед, с прелестни очи.",
  "Сякаш са яйца пазени.",
  "Ще се обръщат един към друг и взаимно ще се разпитват.",
  "Един от тях ще каже: “Аз имах приятел,",
  "който питаше: “Нима ти наистина си от повярвалите?",
  "Нима нас ще призоват за отговор след, като умрем и станем пръст и кости?”",
  "Той ще предложи: “Искате ли да погледнете към него?”",
  "И ще надзърне, и ще види своя приятел сред пламъците на Джахим.",
  "И ще възкликне: “Кълна се в Аллах! Ти едва не ме погуби.",
  "И ако не бе благоволението на моя Повелител, то аз бих се оказал в числото на захвърлените (в Джехеннема).”",
  "(Обитателите на Дженнета ще кажат:) “Нали ние никога повече няма да умрем,",
  "след като вече веднъж сме умрели? И няма да бъдем наказани?”",
  "Наистина, това е най- великия успех!",
  "Нека за подобен успех се потрудят дейните!",
  "Нима това убежище (в Дженнета) не е по- добро от дървото Заккум?",
  "Наистина, Ние го сторихме изкушение за угнетителите.",
  "Това е дърво, изникващо от дълбините на Джехеннем.",
  "Плодовете му са като главите на шейтаните.",
  "А те от него ще ядат и ще си пълнят коремите.",
  "После към това ще им се дава за пиене вряща вода.",
  "После пак ще ги захвърлят в Джехеннема.",
  "Наистина, те завариха бащите си заблудени.",
  "и въпреки това се впуснаха по техните следи.",
  "А преди тях в заблуда попаднаха много от предишните (поколения).",
  "И изпращахме при тях предупредители.",
  "И виж какъв бе краят на предупреждаваните,",
  "но не и за искрените раби на Аллах!",
  "И Нух Ни призова. И как прекрасно откликваме!",
  "Ние спасихме него и семейството му от огромното бедствие.",
  "И оставихме неговото потомство да просъществува.",
  "И оставихме за него спомен сред следващите поколения.",
  "Мир за Нух сред (обитателите) на световете!",
  "Наистина, така Ние награждаваме тези, които творят добро.",
  "Наистина, той е един от нашите правоверни раби.",
  "А всички останали Ние потопихме.",
  "Наистина сред неговите последователи бе Ибрахим.",
  "Той се явил пред своя Повелител с непорочно сърце.",
  "И попитал своя баща и своя народ: “ На какво се покланяте?”",
  "Нима жадувате лъжа и искате да се покланяте на други богове, освен на Аллах?",
  "Какво мислите за Повелителя на световете?",
  "И отправил поглед към звездите.",
  "И казал: “ Наистина аз съм болен.”",
  "А те му обърнали гръб и отишли (на празненство).",
  "Той се прокраднал при техните богове, и (с насмешка) попитал:”Няма ли да похапнете?”",
  "Какво ви е? Защо не говорите?",
  "И се приближил до тях, и започнал да ги удря с дясната ръка.",
  "Те отишли при него забързани.",
  "Той ги попитал:” Нима вие се покланяте на това, което сте изваяли?",
  "Аллах е сътворил вас и онова, което правите.”",
  "Те възкликнали:”Издигнете за него клада и го хвърлете в пламъците!”",
  "Те замислили против него коварство, но Ние сторихме те да са унизени.",
  "Ибрахим казал:” Отивам при моя Повелител, Който ще ме напъти в правия път.",
  "Повелителю мой! Дари ме с праведни потомци!”",
  "Ние му благо вестихме за смирен син.",
  "И когато пораснал, и започнал да ходи с него, той (Ибрахим) казал:” О, сине мой! Наистина, видях в съня си, че трябва да те принеса в жертва. Кажи, ти какво мислиш за това? Той му отговорил:”О, буба! Постъпи така, както ти е повелено! Ако така е угодно на Аллах, ти ще откриеш, че съм от търпеливите.”",
  "И когато те двамата се подчинили (на волята на Аллах) и той го положил по лице (за заколение),",
  "Ние му извикахме:” О, Ибрахим!",
  "Ти вече изпълни (това, което ти бе повелено в) съня.”Наистина, така награждаваме тези, които вършат добро.",
  "Наистина това е явно изпитание.",
  "И за него дадохме в замяна голямо жертвено животно.",
  "И оставихме за него спомен сред следващите поколения.",
  "Мир за Ибрахим!",
  "Така Ние награждаваме тези, които вършат добро.",
  "Наистина, той е един от Нашите правоверни раби.",
  "И му съобщихме радостната вест за Исхак, пророк от праведните.",
  "И благословихме него и Исхак. И сред техните потомци имаше благодетелни, и явни угнетители на самите себе си.",
  "И облагодетелствахме Муса и Харун",
  "И спасихме тях, и народа им от огромното бедствие.",
  "Ние им помогнахме, и те победиха.",
  "И дадохме на двамата разясняващата Книга.",
  "И ги насочихме по правия път.",
  "И оставихме спомен за тях сред следващите поколения.",
  "Мир за Муса и Харун!",
  "Така Ние награждаваме тези, които вършат добро.",
  "Наистина, те двамата са от Нашите правоверни раби.",
  "И Иляз също бе един от пратениците.",
  "Той каза на своя народ: “Не се ли боите(от Аллах)?",
  "Нима призовавате Баал, а изоставяте Най-прекрасния Творец",
  "Аллах, вашия Повелител и Повелителя на вашите праотци?”",
  "Но го взеха за лъжец и затова те ще бъдат изправени ( пред Аллах)",
  "но не и преданите раби на Аллах.",
  "И оставихме за него спомен сред следващите поколения.",
  "Мир за рода на Иляз!",
  "Така Ние награждаваме тези, които вършат добро.",
  "Наистина, той е един от нашите правоверни раби.",
  "И Лут също бе един от пратениците.",
  "Ние спасихме него и всички от неговия род,",
  "освен [жена му ] една старица, която бе сред оставащите.",
  "После изтребихме всички останали.",
  "А вие минавате покрай тях сутрин",
  "и вечер. Не ще ли проумеете?",
  "И Юнус също бе един от пратениците.",
  "Избяга той на натоварен кораб.",
  "Заедно с другите хвърлиха жребий, но той загуби.",
  "И го глътна китът, и заслужи порицание.",
  "И ако не бе от възхваляващите Аллах,",
  "щеше да прекара в корема му до Деня, когато те ще бъдат наново възродени.",
  "Но Ние го изхвърлихме на голия бряг, и той бе силно изтощен",
  "И повелихме там по Наша воля над него да израсте дървото йектиин [с широки листа, като тиква].",
  "И го изпратихме при сто хиляди души, или дори повече.",
  "И те повярваха, и Ние ги дарихме със земните блага (и оставихме да се наслаждават) до време.",
  "И ги питай, (о, Мухаммед) какво мислят-нима за твоя Повелител са дъщерите, а за тях синовете?",
  "Или Ние сме сътворили меляикетата от женски пол? Нима те са присъствали на това?",
  "Ала не! Те изричат своя измислица:",
  "“Аллах е родил (деца).” Те наистина са лъжци.",
  "Нима Той е предпочел дъщерите пред синовете?",
  "Какво ви е? Как така отсъждате?",
  "Не ще ли се опомните?",
  "Или имате явен довод?",
  "Тогава донесете вашата Книга, ако говорите истината!",
  "И измислиха родство между Него и джиновете. А джиновете знаят, че ще бъдат доведени [при Аллах за равносметка].",
  "Пречист е Аллах от онова, което Му приписват тези,",
  "Не правят това само искрените раби на Аллах!",
  "(О, неверници!) Наистина, вие и това, на което се покланяте,",
  "не ще отклоните от Неговия път никого,",
  "освен тези, на които е съдено да горят в Джехеннема.",
  "(Меляикетата казват:) “ Всеки от нас има свое определено място.",
  "Наистина, ние сме строени в редици",
  "и ние сме прославящите Аллах.”",
  "И (преди теб, о Мухаммед мекканските многобожници) казваха:",
  "“ Ако имахме и ние Книга като предците,",
  "непременно бихме били искрени раби на Аллах.”",
  "Но те не повярваха в него, и скоро ще узнаят (последствията на своето неверие)",
  "Още преди казахме на Нашите раби-пратеници,",
  "че на тях непременно ще им бъде оказана помощ.",
  "Наистина, Нашата войска винаги удържа победа.",
  "И се отвърни от тях за определено време,",
  "и ги наблюдавай, скоро и те ще видят(плодовете на своето неверие)!",
  "Нима те бързат за Нашето наказание?",
  "Когато то се спусне над домовете им, лошо ще бъде утрото за увещаваните.",
  "И се отвърни от тях за определено време,",
  "и ги наблюдавай, скоро и те ще видят(плодовете на своето неверие)!",
  "Свят и Пречист е твоят Повелител, Повелителят на величието! Той е над онова, което Му приписват.",
  "Мир за пратениците!",
  "И хвала на Аллах, Повелителят на световете!",
  "Сад. Кълна се в Корана, съдържащ напомняне!",
  "Ала тези, които не вярват тънат в надменност и сеят раздор.",
  "Колко поколения Ние погубихме преди тях! И те викаха за помощ, но вече нямаше време за бягство.",
  "И се удивиха, че им е дошъл предупредител измежду тях. И казаха неверниците: “Това е вълшебник, лъжец.",
  "Нима превръща той боговете в Един Аллах? Това наистина е нещо изумително.”",
  "И си тръгнаха знатните от тях казвайки:“Вървете и бъдете непоколебими( в поклонението) на вашите богове! Наистина, това е нещо, което се иска(от нас)",
  "Не сме чували за това в последната религия. Това не е нищо друго, освен само измислица.",
  "Нима на него измежду нас е низпослано Откровението?” Да, съмняват се в Моето Откровение. Но те все още не са вкусили Моето мъчение.",
  "И нима при тях са съкровищниците с милостта на твоя Повелител Всемогъщия, Даряващия?",
  "Или е тяхно владението на небесата и на земята, и на всичко между тях? Тогава да се възкачат по пътищата към небесата!",
  "Те са някакво там разгромено войнство от съюзници",
  "Преди тях отричаха (пратениците) и народът на Нух, и Аад, и Фираун владетелят на стълбовете,",
  "и самудяните, и народът на Лут и обитателите на ал- Айки. Те бяха съюзени.",
  "Всеки отричаше пратениците и затова се изпълни наказанието.",
  "Остава им да очакват само един Вик, за който няма отсрочка.",
  "И казват: “Повелителю наш! Ускори нашия дял (от наказанието) преди Деня на разплатата!”",
  "[О, Мухаммед] търпи онова, което изричат! И си спомни за Нашия раб Дауд притежателя на силата! Той винаги се обръщаше (към Аллах).",
  "Ние накарахме планините да прославят заедно с него вечер и в зори.",
  "А също (към това накарахме) и птиците насъбрани. Всички на Аллах се подчиниха.",
  "И укрепихме неговото царство, и му дарихме мъдростта, и способността за точното отсъждане.",
  "А стигна ли до теб вестта за спорещите, когато се покатериха в светилището?",
  "Те влязоха при Дауд и той се уплаши от тях. Казаха: “Не се страхувай! Ние сме двама спорещи единият, от които ощети другия. Отсъди между нас с истината и не бъди угнетител, и ни насочи по правия път!”",
  "[Единият каза:] “Това е моят брат. Той има деветдесет и девет овци, а пък аз имам само една овца. Той ми каза: “Повери ми я!” И ме надви в спора.”",
  "Каза [Дауд]: “Угнетил те е, като е добавил твоята овца към своите овци. Мнозина от съдружниците се потискат един друг, освен онези, които вярват и вършат праведни дела, ала малцина са те.” И разбра Дауд, че Ние само го изпитвахме, и помоли своя Повелител за опрощение, и се поклони като направи седжде, и се разкая.",
  "И му опростихме това. При Нас той е приближен и има прекрасна обител.",
  "О, Дауд, Ние наистина те сторихме наместник на земята, затова отсъждай между хората с истината и не следвай страстта, та да не те отклони от пътя на Аллах! За онези, които се отклоняват от пътя на Аллах, има сурово мъчение, защото са забравили Деня на разплатата.",
  "Ние не сътворихме напразно небесата и земята и това, което е между тях. Така мислят само онези, които не вярват. Горко на тези, които не вярват от огъня!",
  "Нима Ние ще сторим онези, които вярват и вършат праведни дела, да приличат на сеещите развала по земята? И нима ще сторим праведните да са като грешниците?",
  "Книгата, която Ние низпослахме на теб [о, Мухаммед] е благословена, за да размишляват над нейните знамения и да си вземат поука разумните хора.",
  "И на Дауд дарихме Сюлейман. Прекрасен раб! Той винаги се обръщаше към Нас.",
  "Една вечер му бяха показани бързоноги коне, чаткащи с копита.",
  "Той възкликнал: “Заради любовта към земните блага пренебрегнах споменаването на моя Повелител, докато [слънцето] се скри зад покривалото [на нощта].",
  "Върнете ги при мен!” И започна да съсича краката и да реже шиите им.",
  "Вече изпитахме Сюлейман. И на неговия престол сложихме [чуждо] тяло. После той (се обърна към Аллах и) се разкая.",
  "Каза: “Повелителю мой! Опрости ме и ми дай власт, с която да не бъде удостоен никой след мен! Наистина Ти си Даряващия.”",
  "И му подчинихме вятъра, който леко да духа според неговата повеля, накъдето поиска.",
  "И шейтаните едни да строят, други да се гмуркат,",
  "а трети вързани в окови...",
  "Това е Нашият дар [за теб, о, Сюлейман]. Облагодетелствай, ( хората) или ги лиши (от даровете)- от теб няма да се търси сметка!",
  "И той при Нас е от приближените, и има прекрасна обител.",
  "( О, Мухаммед!) Спомни си Нашия раб Ейюб. Той призова (с плач) своя Повелител: “Шейтан ме порази със страдание и мъка.”",
  "[Аллах му повелил:] “Тропни с крак! И ще имаш [вода] за миене, студена за пиене.”",
  "Ние му върнахме [отново] неговото семейство, и удвоихме числеността му, като милост от Нас и поука за разумните хора.",
  "(Аллах е казал:)“Вземи в ръка сноп (пръчки), и удари с него (своята жена), и не нарушавай клетвата си!” И наистина го намерихме търпелив. Прекрасен раб! Той винаги се обръщаше към Нас.",
  "(О, Мухаммед!) Спомни си Нашите раби Ибрахим и Исхак, и Якуб притежатели на сила и прозорливост!",
  "И ги пречистихме, за да си спомнят винаги Дома [на отвъдното].",
  "Наистина, те при Нас са сред избраниците и праведниците.",
  "И спомни си Исмаил и ал-Ясаа, и Зу-л-Кифл! Всички те са сред добрите.",
  "Това е напомняне. Наистина за тези, които са благочестиви пред Аллах е приготвена прекрасна обител, ­",
  "градините Адн с разтворени за тях врати.",
  "Облегнати там, пожелават множество плодове и питиета.",
  "И ще има при тях връстнички с целомъдрен поглед.",
  "Това ви е обещано за Деня на разплатата.",
  "Това е Нашата награда. Наистина тя няма да се изчерпи.",
  "Така е! А за престъпилите е приготвено най- злощастното обиталище",
  "Джехеннемът, в който ще горят. И колко скверно ложе е той!",
  "Така е! Затова нека вкусят от него вряща вода и гной!",
  "И други [мъчения] от същия вид.",
  "(Едни неверници ще кажат на други:)“Това е тълпа, която ще се втурне стремглаво заедно с вас. Няма поздрав за тях! Наистина, те ще горят в Огъня!”",
  "Ще отвърнат: “О не! За вас няма поздрав! Вие ни навлякохте това. И колко лошо е то за обиталище!”",
  "Ще рекат: “Повелителю наш! За онзи, който ни навлече това, надбави двойно мъчение в Огъня!”",
  "И ще попитат [за вярващите]: “Защо не виждаме [сред нас] хора, които смятахме за злосторници?",
  "Тогава им се подигравахме или (те заедно с нас са попаднали в Джехеннема, но ние) не ги забелязваме.”",
  "Такава е истината за свадата между обитателите на Огъня.",
  "Кажи [о, Мухаммeд]: “Аз съм само предупредител. Няма друг бог освен Аллах, Единосъщия, Покоряващия,",
  "Повелителят на небесата и на земята, и на всичко между тях, Всемогъщия, Многоопрощаващия!”",
  "Кажи: “[Коранът ­] това е велико известие,",
  "от което вие се отвръщате.",
  "Нямах знание за висшето събрание, и за това как спорят [меляикета].",
  "На мен ми е внушено в откровение само това, че съм явен предупредител.”",
  "Твоят Повелител е известил меляикетата: “Ще сътворя Аз човек от глина.",
  "И когато го завърша, и му вдъхна от Своя дух, поклонете се в седжде пред него!”",
  "И се поклонили меляикетата всички вкупом,",
  "освен Иблис. Той се възгордял и станал от неверниците.",
  "Всевишният Аллах попитал: “О, Иблис, какво ти попречи да се поклониш на онова, което сътворих със Своите Ръце? Възгордя ли се, или си високопоставен?”",
  "Той отговорил: “Аз съм по-добър от него. Мен Ти сътвори от огън, а него сътвори от глина.”",
  "Аллах му заповядал: “Тогава излез от Дженнета! Ти ще бъдеш прокуден с камъни.",
  "И наистина, над теб ще тегне Моето проклятие до Съдния ден.”",
  "Иблис се замолил: “Повелителю, дай ми отсрочка до Деня, когато ще бъдат съживени!”",
  "Аллах казал:: “Ще си сред отсрочените",
  "до определения Ден.”",
  "[Иблис] отговорил: “Кълна се в Твоята мощ, аз непременно ще ги изкушавам всички,",
  "освен Твоите предани раби сред тях.”",
  "[Аллах]казал: “Наистина, Аз казвам само истината,",
  "непременно ще напълня Джехеннема с теб и всички от тях, които те последват.”",
  "Кажи [о, Мухаммeд]: “Не моля от вас отплата за това и не съм от онези, които измислят небивалици.”",
  "Това е само Напомняне за (обитателите на) световете.",
  "След време ще узнаете вестите в него.",
  "Низпославането на тази Книга е от Аллах Всемогъщия, Премъдрия.",
  "Низпослахме на теб Книгата с истината. На Аллах се покланяй, Нему бъди искрен в религията!",
  "О да! Искрената вяра трябва да бъде само в Аллах. А тези, които приемат вместо Него други покровители, казват: “Ние се покланяме на тях само, за да ни приближават още повече до Аллах.” Аллах ще отсъди между тях в онова, за което са в разногласие. Наистина, Аллах не напътва в правия път лъжци и неверници.",
  "Ако Аллах искаше да се сдобие с деца, Той щеше да избере от Своите творения, което Нему е угодно. Пречист е! Той е Аллах, Единствения, Всемогъщия!",
  "Сътвори Той небесата и земята в (името на) Истината. По Неговата воля нощта покрива деня и денят покрива нощта. Той е подчинил на Своята власт слънцето и луната, и те се движат до определен срок. Той е Всемогъщия, Многоопрощаващия.",
  "Той ви сътвори от един човек. После от него е създаде съпругата му. И ви изпрати осем чифта от добитъка. Той ви сътворява в утробите на вашите майките, едно творение се появява след друго в три тъмнини. Това е Аллах, вашият Повелител! Властта принадлежи само Нему. Няма друг бог освен Него! Защо тогава се отклонявате (от пътя на истината)?",
  "Ако вие отвърнете с неблагодарност (на милостта от Аллах), то Аллах не се нуждае от вас. Той не одобрява неверието на Своите раби. А ако сте благодарни, това Той харесва у вас. Никой не ще понесе греха на друг. После при вашия Повелител е завръщането ви, и Той ще ви извести какво сте вършили. Той знае съкровеното в сърцата.",
  "А когато беда сполети човек, той зове своя Повелител, покайвайки се пред Него. А когато Той го дари от Своята благодат, човек забравя Този, Който е зовял по-рано и сторва на Аллах подобия, за да отклонява от Неговия път. Кажи: “Понаслаждавай се малко на своето неверие! Ти си от обитателите на Огъня.”",
  "Нима онзи, който се моли (на Аллах) в часовете на нощта изправен и в седжде, и се опасява за отвъдния живот, и се надява на милост от своя Повелител (е като невярващия грешник)? Кажи: “Нима са равни онези, които знаят, и онези, които не знаят (истината)? Наистина поучават се само разумните хора.”",
  "Кажи [о, Мухаммед] на Моите вярващи раби: \u0022Бойте се от вашия Повелител! За онези, които вършат добро в този живот, ще има добрина. Земята на Аллах е обширна. Наистина на търпеливите ще се изплати безмерна награда.”",
  "Кажи: “Заповядано ми бе да се покланям на Аллах, и да бъда искрен към Него във вярата.",
  "И ми бе повелено да бъда първият покорен измежду мюсюлманите.”",
  "Кажи: “Наистина, аз се страхувам, че ако се възпротивя на моя Повелител, то ще ме сполети наказанието във великия Ден.”",
  "Кажи:“Аз се покланям на Аллах, и съм искрен към Нему в моята религия.",
  "А вие се покланяйте, на каквото желаете вместо на Него!” Кажи: “Губещите са онези, които ще погубят себе си и своите семейства в Деня на съживяването. О да! Наистина, това е явната загуба!”",
  "Над тях ще има навеси от Огъня, и под тях пластове от Огъня. С това Аллах заплашва Своите раби: “О, раби Мои, бойте се от Мен!”",
  "А които отказват да се покланят на идолите и се разкайват пред Аллах, за тях е благата вест. И зарадвай с блага вест Моите раби,",
  "които се вслушаха в Словото и следват най-хубавото от него! Тези са, които Аллах е напътил и тези са разумните хора.",
  "Нима можеш да избавиш този, спрямо когото се сбъдне Словото за наказанието? И нима ти [о, Мухаммед] ще спасиш онзи, който е в Огъня?",
  "А за онези, които се боят от своя Повелител, са приготвени дворци, изградени върху други дворци, под които текат реки. Така е обещал Аллах! А Аллах не нарушава Своето обещание.",
  "Нима не виждаш [о, човеко], че Аллах изсипва вода от небето и я влива в потоци под земята? После чрез нея вади посеви от различни видове. После те изсъхват и ги виждаш пожълтели, после ги превръща в съчки. Наистина във всичко това има напомняне за разумните хора.",
  "И нима онзи, чиято гръд Аллах е разтворил за Исляма и е озарен от светлина на своя Повелител (прилича на този, чието сърце е запечатано)? Горко на коравосърдечните за напомнянето на Аллах! Те са в явна заблуда.",
  "Аллах е низпослал най-прекрасното Слово в Книга, айетите, на която са сходни, (по смисъл и форма) и се повтарят. Настръхва от него кожата на онези, които се страхуват от своя Повелител, после кожата и сърцата им се смекчават при споменаването на Аллах. Това е напътствието на Аллах. Напътва с него Той, когото пожелае. А когото Аллах остави в заблуда, никой не ще го напъти.",
  "А нима онзи, който с лице се брани от най-лошото наказание в Деня на съживяването, [е като онзи, който ще влезе в Дженнета]? И ще се каже на угнетителите: “Вкусете онова, което сте придобили!”",
  "И онези преди тях отричаха, и наказанието ги връхлетя, откъдето не са очаквали.",
  "И Аллах ги накара да вкусят позора в земния живот, а мъчението в отвъдния е още по-голямо, само ако знаеха.",
  "И дадохме в този Коран всякакви примери на хората, може би ще се опомнят!",
  "Коран на арабски език без изопачавания в него. Може би, те ще се побоят(от Аллах)!",
  "Аллах дава пример за човек принадлежащ на няколко собственика, каращи се помежду си, и човек, подчинен само на един мъж. Нима двамата са равни? Слава на Аллах! Ала повечето от тях не знаят.",
  "И ти ще умреш [о, Мухаммед], и те ще умрат.",
  "После в Деня Къямет ще спорите един с друг пред своя Повелител.",
  "А кой е по-голям угнетител от онзи, който лъже за Аллах и взима за лъжа истината, щом тя дойде при него? Нима не е в Джехеннема мястото на неверниците?",
  "А онзи, който донесе истината и този, който я потвърди, те са благочестивите.",
  "За тях при Повелителя им е приготвено, всичко каквото пожелаят. Такава е наградата за добродетелните,",
  "Защото Аллах е простил и най-лошите им деяния, и ги е възнаградил за най-добрите им дела, които те са извършили.",
  "Нима Аллах не е достатъчен за Своя раб? Но те все още те заплашват с тези (идоли, на които се покланят) освен на Него. Но този, когото Аллах остави в заблуда, никой не ще го напъти.",
  "И този, когото Аллах напътва в правия път, никой не ще го заблуди. Нима на Аллах не принадлежи могъществото и правото на възмездие?",
  "И ако ги попиташ:\u0022 Кой е сътворил небесата и земята?\u0022- те ще ти отговорят:\u0022Аллах!\u0022 Кажи: “Вие мислили ли сте за тези, на които се покланяте освен на Аллах? Ако на Аллах е угодно да ми причини беда, нима онези могат да премахнат Неговата беда? Или ако поиска Той да ми дари милост, нима те ще възпрат Неговата милост?” Кажи: “Достатъчен ми е Аллах! На него се уповават уповаващите се!”",
  "Кажи: “О, народе мой! Постъпвайте според своите възможности, и аз ще постъпя (по свое усмотрение). И скоро ще узнаете",
  "при кого ще дойде унизителното наказание, и кого ще сполети вечното наказание!”",
  "Наистина Ние ти низпослахме [о, Мухаммед] Книгата с истината за хората. И който върви в правия път, (прави това) за себе си, а който се заблуди, (нанася) вреда само на себе си. Ти не си им надзирател.",
  "Аллах прибира душите (на Своите творения) по време на смъртта, а на онези, които все още не са мъртви, Той ги прибира по време на съня им. Задържа Той душата на онзи, комуто е отсъдил да умре и връща другата (в тялото) до определен срок. Наистина в това има знамения за хора, които разсъждават.",
  "Или [неверниците] се сдобиха със застъпници вместо Аллах? Кажи: “И дори ако те не притежават никаква власт и са лишени от разум?”",
  "Кажи: “На Аллах принадлежи застъпничеството изцяло. Негово е владението на небесата и на земята. После при Него ще бъдете върнати.”",
  "И щом бива споменаван единствено Аллах, сърцата на онези, които не вярват в отвъдния живот, се отвращават, а щом биват споменавани други [измислените божества] освен Него, те се радват.",
  "Кажи: “О, Аллах, Творецо, на небесата и на земята, знаещ и съкровеното, и явното, Ти ще отсъдиш сред Своите раби в онова, по което са били в разногласие.”",
  "И дори да притежаваха всичко на земята, а и още толкова отгоре, угнетителите биха го дали за откуп от суровото наказание в Деня на Къямет. И Аллах ще им покаже, каквото не са и мислили.",
  "И ще им се явят лошите последствия на онова, което са придобили, и ще ги обгради онова, на което са се подигравали.",
  "И когато човек бъде сполетян от някаква беда, той се обръща към Нас с молитва. После, щом му дарим от Нашата благодат, казва: “Това ми бе дарено само заради моето знание.” Ала не, то е изпитание. Но повечето от тях не знаят.",
  "Така говореха и онези преди тях. И не ги избави от възмездието онова, което са придобили.",
  "И ги поразиха лошите последствия на онова, което са придобили. И тези от тях, които безчинстват ще ги поразят лошите последствия на онова, което са придобили, и не ще могат нищо да предотвратят.",
  "Нима не знаят, че Аллах увеличава препитанието комуто пожелае, и Той го намалява комуто пожелае? Наистина в това има знамения за вярващите хора.",
  "Кажи на Моите раби, които престъпваха в ущърб на себе си:\u0022 Не губете надежда за милостта на Аллах! Наистина, Аллах опрощава всичките грехове [щом се покаете]. Той е Опрощаващия, Милосърдния.",
  "И се обърнете към своя Повелите с разкаяние, и Му се покорете, преди да ви сполети наказанието, защото после никой няма да ви се помогне.",
  "И следвайте Най-прекрасното, което ви бе низпослано от вашия Повелител, преди наказанието да дойде при вас внезапно, без да усетите!”",
  "(Подчинете се на Аллах) За да не каже някоя душа: “О, горко ми, че нехаех за подчинението пред Аллах! И аз бях от присмиващите се!(над вярата)”",
  "Или да не би да каже: “Ако ме бе напътил Аллах, щях да съм от благочестивите, които се страхуват от Аллах.”",
  "Или ще каже, когато види наказанието: “Ако можех да се върна [на земята], щях да съм от тези, които вършат добро.”",
  "(Аллах ще отговори):\u0022Не! Та нали вече дойдоха при теб Моите знамения, а ти ги взе за лъжа и се възгордя, и се оказа от неверниците!",
  "В Деня Къямет ще видиш онези, които лъжеха за Аллах, с почернели лица. Нима мястото на възгорделите се не е в Джехеннема?",
  "И Аллах ще спаси благочестивите в тяхната блажена обител [в Дженнета]. Не ще ги докосне злото и не ще скърбят.",
  "Аллах е Творецът на всяко нещо и Той е Покровителят на всяко нещо.",
  "Негови са ключовете на небесата и на земята. А които отричат знаменията на Аллах, те са губещите.",
  "Кажи: “Нима на друг, а не на Аллах, ми повелявате да се покланям, о, невежи?”",
  "На теб и на онези преди теб, беше внушено чрез откровението: “Ако съдружиш с Аллах, твоето дело пропада и ще бъдеш от губещите.",
  "Покланяй се единствено на Аллах и бъди от благодарните!”",
  "И не оцениха те Аллах с истинското Му величие. А цялата земя ще бъде в Дланта Му в Деня Къямет, а небесата ще са сгънати в Десницата Му. Пречист е Той, превисоко е над онова, с което Го съдружават!",
  "И щом се протръби с тръбата, всички на небесата и на земята ще паднат безжизнени, освен, за когото Аллах не е пожелал. После още веднъж ще се протръби и ето ги станали чакат!",
  "И ще засияе земята озарена със светлината на нейния Повелител. И ще бъде положена книгата [на делата], и ще бъдат доведени пророците и свидетелите, и ще се отсъди между хората справедливо, и не ще бъдат угнетени.",
  "И напълно ще се въздаде на всеки за онова, което е вършил. Най-добре Той знае техните дела.",
  "И тези, които не повярваха ще бъдат подкарани към Джехеннема на тълпи. Когато стигнат там, вратите му ще бъдат отворени, и неговите пазители ще им кажат: “Нима не дойдоха при вас пратеници измежду ви, за да ви четат айетите на вашия Повелител и да ви предупредят за вашата среща в този Ден?” Ще кажат: “Да!”",
  "Ще им бъде казано: “Влезте през вратите на Джехеннема, тук ще пребивавате вечно!” И колко злощастно място е обиталището на горделивите!",
  "А тези, които се бояха от своя Повелител ще бъдат поведени към Дженнета на групи. Когато стигнат там, вратите му ще се разтворят. И неговите пазители ще кажат: “Мир вам! Вие бяхте праведни, затова влезте, тук ще останете вечно!”",
  "И те ще кажат: “Слава на Аллах, Който изпълни към нас Своето обещание и ни остави в наследство тази земя, в Дженнета да се настаним, където пожелаем.” И колко прекрасна е наградата за дейните!",
  "И ще видиш меляикета, обградили Трона, прославящи с възхвала своя Повелител. И ще се отсъди между творенията справедливо, и ще се каже: “Слава на Аллах, Повелителят на световете!”",
  "Ха. Мим.",
  "Тази Книга е низпослана от Аллах, Всемогъщия, Всезнаещия,",
  "Опрощаващия греха и Приемащия покаянието, Строгия в наказанието, Владетеля на благодатта. Няма друг Бог освен Аллах. При Него е завръщането.",
  "Айетите на Аллах ги оспорват само неверниците. И да не те мами тяхното благоденствие по земята!",
  "Преди тях отричаха (пратениците)и народът на Нух, и общностите след него. Всеки народ се опитваше да хване своя пратеник (и да го убие). Те спореха чрез лъжа, за да унищожат с нея истината. Затова Аз ги сграбчих и колко сурово бе Моето наказание!",
  "Така се изпълни предопределението на твоя Повелител спрямо неверниците, затова че те са обитателите на Огъня.",
  "Онези [меляикета], които носят Трона, и онези, които са около него, прославят с възхвала своя Повелител и вярват в Него, и молят опрощение за вярващите (казвайки): “Повелителю наш! Ти обгръщаш всяко нещо с Твоята милост и знание. Опрости онези, които се покаят и следват Твоя път, и ги опази от наказанието на Джехеннема!",
  "Повелителю наш! Въведи ги в Градините Адн, които Ти си обещал на тях и на праведниците сред бащите им и съпругите им, и потомците им! Наистина, Ти си Всемогъщия, Премъдрия.",
  "И ги опази от греховете! И когото Ти опазиш от (скверните последствия) на греховете му в този Ден, то вече си го помилвал. Това е великото спасение.”",
  "Наистина, на неверниците ще се възвести: “Ненавистта на Аллах към вас в този миг, когато ви призоваваха към вярата, вие я отхвърляхте, е по-голяма от ненавистта ви към самите вас.”",
  "Ще рекат: “Повелителю наш! Ти ни умъртви два пъти и ни съживи два пъти. Ние си признаваме своите грехове. Няма ли път към спасението?”",
  "(На грешниците ще бъде казано:) \u0022Всичко това е, защото когато ви призоваваха към вярата в Единният Аллах, вие не повярвахте. А като се съдружаваше с Него, повярвахте. А властта принадлежи само на Аллах, Всевишния, Превеликия.",
  "Той е, Който ви показва Своите знамения и спуска за вас препитание от небето. Но си спомнят за това само онези, които с разкаяние се обръщат към Аллах.",
  "Зовете Аллах, искрени Нему в религията, дори неверниците да възненавиждат това.",
  "Той притежава превъзходни достойнства и е Владетелят на Трона! По Своя повеля Той праща Духа (Своето Откровение), на когото пожелае от Своите раби, за да предупреди за Деня на срещата.",
  "Денят, в който ще се покажат (на повърхността на земята) и нищо от тях не ще бъде скрито от Аллах. (Той ще попита:)\u0022На кого е Днес владението?\u0022­ (и Той ще си отговори:)\u0022На Аллах, Единственият, Могъщият.\u0022",
  "В този Ден всяка душа ще получи само за онова, което е придобила. И няма да има несправедливост през този Ден. Наистина Аллах е бърз в равносметката.",
  "И ги предупреди за наближаващия Ден, когато сърцата от страх ще се качат в гърлата и те ще бъдат опечалени! За угнетителите не ще има нито приятел, нито застъпник, чието застъпничество да бъде прието.",
  "Той знае скришните погледи и онова, което спотайват сърцата.",
  "Аллах отсъжда справедливо, а идолите, които те призовават вместо Него, нищо не отсъждат. Наистина Аллах е Всечуващия, Всезрящия.",
  "И не ходят ли по земята, та да видят какъв бе краят на онези преди тях? Бяха по-силни от тях и имаха по-трайни следи на земята. Но Аллах ги наказа заради греховете им и нямаше кой да ги защити от Аллах.",
  "Това е, защото те не повярваха, когато при тях идваха пратениците с ясните знамения. И затова Аллах ги наказа. Той е Всесилен, Строг в наказанието.",
  "И изпратихме Муса с Нашите знамения и с ясен довод",
  "при Фираун и Хаман, и Карун. Но те казаха: “Той е Магьосник-лъжец!”",
  "И когато той отиде при тях с истината от Нас, те заповядаха:“Убийте синовете на онези, които му повярваха, и пощадете (децата) от женски пол!”Но коварството на неверниците винаги е напразно заблуждение.",
  "И Фираунът каза: “Оставете ме да убия Муса и нека зове своя Повелител! Страхувам се да не промени вашата вяра или да не посее развала по земята.”",
  "И Муса каза: “Наистина, аз търся защита от моят Повелител и вашият Повелител от (злото на) всеки горделивец, който не вярва в Деня на разплатата.”",
  "Един вярващ мъж от рода на Фирауна, който скриваше своята вяра, попита: \u0022Нима ще убиете човек, защото казва: “Моят Повелител е Аллах?” Та той е дошъл при вас с ясните знамения от вашия Повелител. Ако той лъже, то неговата лъжа ще причини вреда на самият него. Но ако казва истината, ще ви сполети нещо от онова, с което ви заплашва. Наистина Аллах не напътва тези, които нарушават позволеното и лъжат.",
  "О, народе мой! Днес вие имате власт, и вие господствате по земята. Но кой ще ни помогне, ако ни порази наказанието на Аллах?\u0022 Фираунът каза: “Аз ви показвам само това, което смятам за нужно. И ви насочвам само по правия път.”",
  "Тогава този, който повярва, каза: \u0022О, народе мой! Наистина, аз страхувам, че вие ще споделите участта, която постигна съмишлениците (които живяха преди вас).",
  "Тя постигна народа на Нух, Аад, Самуд и тези, които живяха след тях. А Аллах не желае гнет за рабите.",
  "О, народе мой! Аз се страхувам за вас от Деня на призива (за помощ)",
  "В този Ден, вие ще обърнете гръб в бягство и никой не ще ви защити от Аллах. Наистина, когото Аллах остави в заблуда, няма за него водител.”",
  "При вас преди дойде с ясни знамения Юсуф, но вие продължихте да се съмнявате в онова, което ви е донесъл. Когато той умря, казахте: “Аллах не ще проводи след него пратеник.” Така Аллах оставя в заблуда тези, които нарушават позволеното и се съмняват [в правдивостта на пратениците].­",
  "Тези, които оспорват знаменията на Аллах, без да са получили довод, за тях е огромният гняв на Аллах и омразата на правоверните. Така Аллах запечатва сърцето на всеки горделивец и насилник.",
  "Фираун каза: “О, Хаман! Построй ми кула, за да се издигна до пътищата",
  "пътищата на небесата, дано зърна бога на Муса! Но аз мисля, че той е лъжец.” Мерзките деяния на Фираун му се струваха прекрасни, и той бе отклонен от пътя. Коварството на Фирауна го доведе до гибел.",
  "Човекът, който повярвал, каза: “О, народе мой! Следвайте ме, и аз ще ви насоча по правия път!",
  "О, народе мой! Земният живот, е само [кратко] наслаждение, а отвъдният наистина, е Домът на вечността!",
  "Който върши зло, ще му се въздаде само колкото него. А тези мъже и жени, които вършат благочестиви дела и са правоверни, ще влязат в Дженнета и там ще бъдат наградени безмерно.",
  "О, народе мой! Защо аз ви призовавам към спасението, а вие ме зовете към Огъня?",
  "Вие ме зовете да не вярвам в Аллах и да съдружавам с Него онова, за което нямам знание. А аз ви зова към Всемогъщия, Многоопрощаващия.",
  "Без всякакво съмнение, това, към което ме зовете, не е достойно за поклонение нито в земния живот, нито в отвъдния. Всички ние ще се върнем при Аллах, и престъпващите позволеното ще се окажат обитатели на Огъня.",
  "Скоро вие ще си спомните това, за което ви казвам. Аз поверявам своята съдба на Аллах. Наистина, Аллах вижда (деянията на) рабите.”",
  "И Аллах го опази от злите последствия на техните коварни замисли, а рода на Фираун бе поразен от злото наказание-",
  "огънят, в който ще бъдат хвърляни сутрин и вечер. А в Деня, когато настъпи Часът (ще бъде казано): “Въведете хората на Фирауна в най-суровото мъчение!”",
  "Когато те започнат да се препират един с друг в Огъня, и слабите ще кажат на онези, които се големееха (в земния живот): “ Наистина, ние за всичко ви следвахме. Не можете ли да ни избавите от Огъня?”",
  "Онези, които се големееха[ в земния живот], ще кажат: “Ние всички сме в Огъня. Аллах отсъди вече между рабите.”",
  "И онези, които са в Огъня, ще кажат на пазителите на Джехеннема: “Позовете вашия Повелител да ни облекчи мъките поне за един ден!”",
  "Ще попитат: “Не дойдоха ли при вас вашите пратеници с ясните знамения?” Те ще отговорят: “Да!” Пазителите ще рекат: “Зовете тогава!”Но зовът на неверниците е само напразно.",
  "Наистина Ние ще окажем помощ на Нашите пратеници и вярващите в земния живот и в Деня, когато свидетелите ще се изправят,",
  "в този Деня, когато на угнетителите няма да помогне оправданието им. Те са обречени на проклятието и за тях е приготвено Лошото обиталище.",
  "И дадохме на Муса напътствието за правия път, и оставихме в наследство на синовете на Исраил, Книгата",
  "напътствие и напомняне за разумните хора.",
  "Бъди търпелив [о, Мухаммед]! Обещанието на Аллах е истина. Моли опрощение за своя грях! И прославяй с възхвала своя Повелител привечер и в зори!",
  "Наистина, онези, които спорят за знаменията на Аллах, без да са получили довод, имат в сърцата си само високомерие, и те не ще достигнат своята цел. Затова при Аллах търси убежище! Наистина, Той е Всечуващия, Всезрящия.",
  "Наистина, сътворяването на небесата и на земята е по-велико от сътворяването на хората. Ала повечето хора не знаят.",
  "И не са равни слепецът и зрящият, нито онези, които вярват и вършат праведни дела, и тези, които вършат зло. Колко малко са тези, които се замислят над това!",
  "Наистина, Часът непременно ще дойде, и в това няма съмнение. Ала повечето хора не вярват.",
  "И вашият Повелител е заповядал: “Зовете Ме, и Аз ще ви откликна! Наистина онези, които от високомерие не Ми се покланят, ще влязат унизени в Джехеннема!”",
  "Аллах е Този, Който стори за вас нощта, за да почивате в нея, и деня светъл, за да виждате. Наистина, Аллах дарява благодат на хората. Ала повечето хора са неблагодарни.",
  "Това е Аллах, вашият Повелител, Творецът на всяко нещо. Няма друг бог освен Аллах. Колко се отдалечихте [от истинския път]!",
  "Така се отдалечават [от истинския път] онези, които отхвърлят знаменията на Аллах.",
  "Аллах е Този, Който e сторил за вас от земята обиталище и от небето свод, и ви е дал най-прекрасен образ, и ви е дарил препитание от благата. Това е Аллах, вашият Повелител. Благословен е Аллах, Повелителят на световете!",
  "Той е Вечноживия. Няма друг бог освен Аллах, затова Него зовете, искрени Нему в религията! Слава на Аллах, Повелителят на световете!",
  "Кажи: “Забранено ми бе да се покланям на онези, които вие зовете вместо Аллах, след като при мен дойдоха ясните знаци от моя Повелител. И ми бе заповядано да се отдам на Повелителят на световете.”",
  "Той е Този, Който ви сътвори от пръст, после от частица сперма, после от съсирек, после ви изважда [от утробите]­ деца, после [ви оставя] да стигнете зрелостта си, после да остареете, но някои от вас умират преди това. И [ви оставя Той] да стигнете определен срок, за да проумеете.",
  "Той е, Който съживява и умъртвява. И щом отсъди нещо, само му казва: “Бъди!” И то става.",
  "Нима не виждаш онези, които оспорват знаменията на Аллах? Колко са се отклонили [от истината]!",
  "Онези, които са отхвърлили Книгата и онова, с което изпратихме Нашите пратеници... Но скоро ще узнаят [последствията на своето неверие],",
  "когато оковите и веригите ще бъдат надянати на врата им. Ще бъдат влачени",
  "към врящата вода, после в Огъня ще бъдат горени.",
  "После ще им се каже: “Къде са онези, на които се покланяхте",
  "вместо на Аллах?” Ще отговорят: “Те изчезнаха от нас. Не, ние никога не сме се молили преди това на нещо.” Така Аллах оставя неверниците в заблуда.",
  "[Меляикетата ще им кажат:]”Това[наказание]е, защото на земята сте се радвали незаслужено и защото се държахте надменно.”",
  "Влезте през вратите на Джехеннема, за да пребивавате там вечно! И колко лошо е обиталището на надменните!",
  "Затова бъди търпелив! Защото обещанието на Аллах е истина. Ние можем да ти покажем част от онова, което обещаваме на неверниците, или да те приберем преждевременно. А те при Нас ще бъдат върнати.",
  "Преди теб изпратихме и други пратеници за някои ти разказахме, а за други не сме ти разказали. Никой пратеник не идва със знамение без позволението на Аллах. А щом дойде повелята на Аллах, ще се отсъди с истината и тогава измамниците ще понесат загуба.",
  "Аллах е Този, Който създаде за вас животните, за да яздите някои от тях, а от други да се препитавате.",
  "Вие извличате от тях и друга полза и се сдобивате благодарение на тях с това, което желаят вашите сърца. На тях и на корабите вие се предвижвате.",
  "Аллах ви показва Своите знамения. Кои от знаменията на Аллах ще отречете?",
  "Не ходят ли по земята, да видят какъв бе краят на онези преди тях? Те бяха по-многобройни и по-силни от тях, и твориха на земята по-велики деяния. Ала не ги избави [от наказанието на Аллах]онова, което са придобили.",
  "И когато пратениците идваха при тях с ясните знаци, те ликуваха със знанието, което имаха. И тогава това, на което се присмиваха (т.е. наказанието) ги обгради от всички страни.",
  "И когато виждаха Нашето наказание, казваха: “Ние повярвахме в Аллах, Един е Той и отхвърляме онова, с което Го съдружавахме!”",
  "Но няма да им бъде от полза вярата, когато почувстват Нашето наказание. Такава е волята на Аллах, която се сбъдва спрямо Неговите раби. Неверниците се оказват в загуба.",
  "Ха. Мим.",
  "Това е низпослано от Всемилостивия, Милосърдния",
  "Книга, айетите, на която са разяснени на арабски език! Коран за хора, които са способни да разберат.",
  "Благовестител и Предупредител. Но повечето от тях се отвръщат и не се вслушват.",
  "И казват: “Сърцата ни имат броня срещу онова, към което ни зовеш, и в ушите ни има глухота. Между нас и теб има преграда. Затова работи! И ние ще работим.”",
  "Кажи [о, Мухаммед]: “Аз съм само човек като вас. Разкрито ми бе, че вашият Бог е Единният и Единственият Аллах. Затова към Него се обръщайте и Го молете за опрощение! Горко на идолопоклонниците и многобожниците",
  "които не дават милостинята зекят и не вярват в отвъдния живот.",
  "Наистина, за тези които повярваха и вършеха праведни дела, ще има безспирна награда.”",
  "Кажи: “Нима вие не вярвате в Онзи, Който сътвори земята за два дни и Нему преписвате подобия? Той е Повелителят на световете.”",
  "И стори по земята непоклатими планини, и я благослови, и разпредели върху нея препитание за четири дни за всички съгласно техните нужди.",
  "После Той се обърна към небето, което бе дим, и каза на него и на земята: “Покорете се доброволно или по принуда!” Казаха: “Покоряваме се доброволно.”",
  "И ги направи седем небеса в два дни, и отреди Той на всяко небе неговото дело. И украсихме най-ниското небе със светилници, и за опазване. Така е отредил Всемогъщия, Всезнаещия.",
  "А ако се отвърнат, кажи:” Предупреждавам ви за[наказание с]мълния, подобна на мълнията поразила адитите и самудяните.",
  "Един след друг при тях са идвали пратениците [казвайки им]:” Не се покланяйте на друг, освен на Аллах!”Ала те им отговаряли:” Ако нашият Повелител бе пожелал, щеше да изпрати меляикета. Наистина, ние не вярваме в това, с което сте изпратени.”",
  "Адитите се възгордяха на земята без право на това и казаха:“Кой е по-силен от нас?” Нима не виждат, че Аллах, Който ги сътвори е по-силен от тях? Но те отричаха Нашите знамения.",
  "И затова изпратихме срещу тях ураганен вятър в злополучни дни, за да ги накараме да вкусят от мъката и позора в земния живот. А наказанието в бъдещия ще бъде още по-позорно и никой няма да им помогне.",
  "А що се отнася до самудяните, то Ние ги напътихме в правия път, но те предпочетоха слепотата пред напътствието! Тогава ги порази мълнията на унизителното мъчение заради онова, което са вършили.",
  "И спасихме онези, които повярваха и се страхуваха от Аллах.",
  "В Деня, когато враговете на Аллах бъдат събрани пред Огъня, те ще бъдат разпределени по групи.",
  "Когато стигнат там, и слухът, и зрението, и кожата им ще свидетелстват против тях за онова, което са вършили.",
  "И ще попитат кожата си: “Защо засвидетелства против нас?” Тя ще каже: “Накара ме да говоря Аллах, Който кара всяко нещо да проговори. Той ви сътвори първия път и при Него е вашето завръщане.”",
  "И не се опасявахте, че и слухът, и зрението, и кожата ви ще свидетелстват за вас, а предполагахте, че Аллах не ще узнае много от онова, което правите.",
  "Тази ваша догадка, която допускахте за вашия Повелител, ви донесе гибел и така се озовахте сред губещите.",
  "Дори да търпят, обиталището им е Огънят. И дори да молят милост, не ще получат милост.",
  "Ние им отредихме събратя, които им разкрасяваха бъдещето и миналото. И така се сбъдна и спрямо тях словото [на Аллах], както и за предишни общности от джинове и хора. Несъмнено те се оказаха сред губещите.",
  "Неверниците казваха: “Не слушайте този Коран и вдигайте глъчка там, [където го четат], може би ще надвиете вие!”",
  "Ще накараме Ние неверниците да вкусят суровото наказание и ще им въздадем за лошите им деяния, които те вършеха.",
  "Възмездието за враговете на Аллах ще бъде­ Огънят, който е и­ вечният им дом. Такова е възмездието, защото те отхвърляха Нашите знамения!",
  "Неверниците ще кажат:“Повелителю наш! Покажи ни онези от джиновете и хората, които ни заблудиха! Ние ще ги захвърлим под краката си, та да бъдат най-презрените [в Джехеннема]!”",
  "Наистина онези, които казват: “Аллах е нашият Повелител!” и следват правия път, меляикетата ще слязат[и ще кажат]: “Не се страхувайте и не скърбете, а се радвайте на Дженнета, който ви е обещан!",
  "Ние сме вашите приятели и в земния живот, и в отвъдния. Ще имате там, каквото пожелаят душите ви и ще имате там, каквото поискате",
  "Такова е угощението от Опрощаващият, Милосърдният.”",
  "И кой може да произнесе по-хубаво слово от онзи, който зове към Аллах и върши праведни дела, и казва: “Наистина аз съм един от мюсюлманите!”",
  "Не са равни добрината и злината. Отблъсквай [злото] с най-доброто и тогава онзи, от когото те е деляла вражда, става като близък приятел.",
  "Но с това са удостоени само търпеливите. С това са удостоени само щастливците.",
  "И ако те подбуди шейтан към изкушение, търси помощ при Аллах! Той е Всечуващия, Всезнаещия.",
  "И от Неговите знамения са нощта и денят, слънцето и луната. Не се покланяйте нито на слънцето, нито на луната, а се покланяйте на Аллах, Който ги сътвори, ако наистина на Него служите!",
  "И ако [неверниците] се възгордяват, то тези, които са при твоя Повелител, Го прославят нощем и денем, и това не им дотяга.",
  "И от Неговите знамения е, че виждаш земята изсъхнала. А щом изсипем вода върху нея, тя се раздвижва и набъбва. Онзи, Който я съживява, може и мъртвите да съживи. Наистина, Той над всяко нещо е Могъщ!",
  "Наистина онези, които отхвърлят Нашите знамения, няма да се скрият от Нас. Нима този, който ще бъде хвърлен в Огъня е по-добър от този, който благополучно ще пристигне в деня Къямет? Вършете, каквото пожелаете! Той наистина, вижда това, което вършите.",
  "[Няма да се скрият от Аллах] Онези, които не вярват в Напомнянето, след като вече е дошло при тях. А наистина тя е Велика Книга.",
  "Нея лъжа не я доближава от която и да е страна, тя е Низпослание от Премъдрия, Всеславният.",
  "[Неверниците] Ще ти кажат само това, което е било казано на пратениците преди теб. Наистина, твоят Повелител прощава и мъчително наказва.",
  "А ако Ние бяхме сътворили Коран на чужд език, [не по арабски, то неверниците] щяха да рекат: “Защо айетите му не са разяснени? Как този арабин [възвестява Коран] не по арабски?” Кажи[ Мухаммед]: “За тези, които вярват той е напътствие в правия път и изцеление. А онези, които не вярват, са слепи [за Корана] и имат в ушите си глухота. Той за тях е непонятен, сякаш са призовавани от далечно място.”",
  "Когато дадохме на Муса Книгата, и [сред юдеите също] настана разногласие по нея. И ако не бе Словото от твоя Повелител, което ги изпревари, то техният спор би бил решен. И те наистина, изпитват към него [Свещения Коран ] съмнение и подозрение.",
  "Който върши праведни дела, то е за самия него, а който стори зло, то е в негов ущърб. Твоят Повелител не угнетява рабите.",
  "При Него е знанието за Часа. И не излиза плод от своята обвивка, и не забременява женска, и не ражда без Неговото знание. В този Ден Той ще ги призове: “Къде са тези, които вие сравнявахте с Мен?”[Неверниците] ще рекат: “Теб известяваме, че сред нас няма такъв свидетел!”",
  "И ще изчезне от тях онова, което зовяха преди, и ще се убедят, че няма за тях избавление.",
  "Не му дотяга на човека да се моли за доброто, а засегне ли го злото, той се отчайва и губи надежда.",
  "А ако Ние му дадем да вкуси милост от Нас след беда, която го е засегнала, казва: “Аз заслужавам това и не мисля, че ще настъпи Часът. Но дори да бъда върнат при своя Повелител, при Него ще имам най-доброто възнаграждение.” Ала Ние непременно ще съобщим на неверниците това, което са извършили и ще ги накараме да вкусят сурово мъчение.",
  "Когато Ние надарим човека с милост, той се отдръпва и се възгордява. А засегне ли го злото, той дълго [на Аллах] се моли!",
  "Кажи[Мухаммед]: “Не се ли замисляте, какво ще стане ако този [Коран] е от Аллах, а вие го отхвърляте? Кой ще е по-заблуден от онзи, който е в дълбоко разногласие[с истината]?”",
  "Ще им покажем Нашите знамения по света и в тях самите, докато не им се изясни, че това е истината. Нима не е достатъчно, че твоят Повелител е свидетел на всяко нещо?",
  "Наистина, те все още се съмняват в срещата със своя Повелител. А Той обгръща всяко нещо.",
  "Ха. Мим.",
  "Айн. Син. Каф.",
  "Така Аллах, Всемогъщия, Премъдрия разкрива откровението на теб и на онези преди теб [о, Мухаммед].",
  "Негово е всичко на небесата и всичко на земята. Той е Всевишния, Превеликия.",
  "небесата едва не се разцепват отгоре и меляикетата прославят с възхвала своя Повелител, и молят опрощение за онези, които са на земята. Да! Наистина, Аллах е Опрощаващия, Милосърдния.",
  "А които приемат други покровители вместо Него Аллах ги наблюдава. Ти не си отговорен за тях.",
  "Така Ние ти разкрихме в откровение Коран на арабски език, за да предупредиш[жителите в] Майката на градовете [Мекка] и онези около нея, и да ги предупредиш за Деня на сбора, в който няма съмнение. Една част ще попаднат в Дженнета, а друга в Пламъците на Джехеннема.",
  "А ако Аллах бе пожелал, щеше да ги стори една [религиозна] общност. Ала Той въвежда в Своята милост когото пожелае. А угнетителите нямат нито покровител, нито избавител.",
  "Нима приемат те други покровители вместо Него? Но само Аллах, Той е Покровителят. Той съживява мъртвите. Той за всяко нещо има сила.",
  "И за всяко нещо, по което сте в разногласие, отсъждането е на Аллах. [Кажи Мухаммед:] Това е Аллах, моят Повелител! На Него се уповавам и към Него се обръщам!",
  "Твореца на небесата и на земята. Създаде Той за вас съпруги от самите вас и от добитъка съпружески двойки. Така Той ви множи. Няма подобен Нему. Той е Всечуващия, Всезрящия.",
  "Негови са ключовете на небесата и на земята. Той увеличава препитанието за когото пожелае и Той го намалява. Наистина, Той всяко нещо знае.",
  "Той предписа за вас в религията онова, което завеща на Нух и онова, което разкрихме на теб [о, Мухаммед], и онова, което завещахме на Ибрахим и на Муса, и на Иса: “Спазвайте[заветите] на религията и не се разединявайте в нея!” За езичниците е тежко онова, към което ги зовеш. Аллах избира за Себе Си когото пожелае и напътва онзи, който се обръща към Него.",
  "Те се разединиха едва след като при тях дойде знанието от завист помежду им. И ако твоя Повелител не бе дал Слово за отсрочване до определено време, то спорът между тях щеше да е решен. Наистина, онези, които наследиха Книгата след тях, изпитват подозрение и съмнение в нея.",
  "И затова[ Мухаммед] проповядвай[ Исляма] и правия път следвай, както ти бе повелено! И не следвай страстите им, а кажи: “Повярвах в Книгата, която Аллах низпосла, и бе ми повелено да отсъждам справедливо между вас. Аллах е нашият Повелител и вашият Повелител. Ние сме отговорни за нашите дела, а вие за­ вашите дела. Няма [основания за] спор между нас и вас. Аллах ще ни събере всички [ в деня Къямет]и при Него ще се завърнем.”",
  "Доводите на онези, които спорят за Аллах, след като хората са признали [религията] Му, са безсилни пред техният Повелител. Върху тях тегне гневът на Аллах, и за тях е приготвено сурово мъчение.",
  "Аллах е Този, Който низпосла Книгата с истината и[везните на] справедливостта. И откъде да знаеш, може би скоро Часът ще настъпи!",
  "Искат да го ускорят онези, които не вярват в него. А правоверните се страхуват от него и знаят, че той ще се сбъдне. Но спорещите за Часа са в дълбока заблуда.",
  "Аллах е жалостив към Своите раби. Той дарява с препитание когото пожелае. Той е Всесилния, Всемогъщия.",
  "Този, който желае да сее в нивата на отвъдния живот, Ние ще увеличим нивата му, а който желае нивата на земния живот, Ние ще му я дадем, ала той не ще има дял в отвъдния.",
  "Нима имат съдружници, узаконяващи им в религията онова, което Аллах не им е позволил? И ако не бе словото за отсрочка, то спора между тях би бил решен [още в този свят]. Наистина, за нечестивците е приготвено мъчително наказание.",
  "Ти ще видиш нечестивците да се ужасяват от онова, което са вършили, когато [наказанието] ги сполети. А тези, които са повярвали и вършили праведни дела, ще пребъдат в Градините на Дженнета. При своя Повелител те ще получат това, което пожелаят. Това е великата благодат.",
  "С това Аллах благовества Своите раби, които са повярвали и вършили праведни дела. Кажи [о, Мухаммед]:” Аз не искам от вас отплата за [своите проповеди], а моля само любов към ближните.” А който стори добрина, Ние ще му въздадем с добро за нея. Наистина, Аллах е Опрощаващ, Признателен.",
  "Може би ще кажат: “Съчинил си е лъжа за Аллах.” Но ако Аллах пожелае, ще постави печат на твоето сърце, и би изкоренил Аллах лъжата, и би утвърдил истината със Своите Слова. Наистина, Той знае съкровеното в сърцата.",
  "Той е Този, Който приема покаянието на Своите раби и опрощава неправедните деяния и знае това, което вие вършите.",
  "Той откликва на онези, които вярват и вършат праведни дела, и Той им надбавя от Своята благодат. А за неверниците е приготвено сурово наказание.",
  "Ако Аллах бе увеличил препитанието на всички Свои раби, те щяха да изпаднат в непослушание на земята. Ала Той го спуска с мярка, както пожелае. Наистина, за Своите раби Той е Сведущ, Зрящ.",
  "Той е Този, Който изсипва дъжда, след като се отчаят, и разпростира Своята милост. Той е Покровителят, Всеславният.",
  "И от Неговите знамения е сътворяването на небесата и земята, и на тварите, които там е намножил. Той е способен да ги събере, когато пожелае.",
  "Каквато и беда да ви сполети, тя е заради онова, което сами сте извършили. А и Той много ви прощава.",
  "И не можете да провалите [замисленото от Аллах] на земята. И освен Аллах нямате нито покровител, нито избавител.",
  "И от Неговите знамения са плаващите по морето кораби, като планини.",
  "Ако Той пожелае, спира вятъра и тогава корабите остават неподвижни на повърхността на морето. Наистина, в това има знамения за всеки многотърпелив, благодарен.",
  "[Ако Той пожелае] ще погуби [корабите] заради онова, което [хората] са придобили. А и на много от вас Той опрощава.",
  "И нека да знаят онези, които спорят за Нашите знамения, че не ще има за тях избавление.",
  "Всичко, което ви е дадено е от насладата на земния живот. А онова, което дарява Аллах [в бъдещия живот], е най-доброто и вечното. То е приготвено за онези, които вярват и на своя Повелител се уповават,",
  "и за онези, които отбягват големите грехове и мерзостите, и когато се гневят, прощават;",
  "и за онези, които откликват на своя Повелител и кланят намаз, и вършат своите дела след като взаимно помежду си се съвещават, и от онова, което им дарихме за препитание, раздават;",
  "и които, ако са подложени на нападение, се бранят.",
  "Възмездието за злина е злина като нея. А който извинява и се помирява, неговата награда е при Аллах. Той не обича несправедливите.",
  "Няма упрек за този, който се брани, след като го угнетят.",
  "Вина имат само онези, които угнетяват хората и безчинстват по земята без право. За тях има мъчително наказание.",
  "А който търпи и прощава, това е от значимите дела.",
  "А когото Аллах остави в заблуда, той няма покровител след това. И ще видиш угнетителите, когато съзрат мъчението, да казват: “Няма ли път за връщане [към земята]?”",
  "И когато бъдат докарани [пред Огъня], ще ги видиш смирени от унижението, гледащи скришом. А правоверните ще рекат: “Губещите са онези, които погубиха себе си и семействата си в Деня Къямет.” Да! Угнетителите ще са в постоянно наказание.",
  "Те нямат покровители, които да ги бранят, освен Аллах. А когото Аллах оставя в заблуда, няма за него спасение.",
  "Откликвайте на вашия Повелител, преди да е дошъл Денят, който Аллах не ще върне назад! Не ще има за вас убежище в този Ден и не ще отречете [вашите грехове].",
  "А ако[езичниците] се отвърнат [от теб Мухаммед], то Ние не сме те изпратили за техен пазител. Твой дълг е само [да донесеш] посланието. Наистина, щом дадем на човек да вкуси милост от Нас, той ликува с нея. А пък ако го сполети бедствие заради онова, което неговите ръце сами са направили, тогава човекът става неблагодарник.",
  "На Аллах принадлежи владението на небесата и на земята. Сътворява Той каквото пожелае и­ дарява потомство от женски пол на когото пожелае и дарява потомство от мъжки пол на когото пожелае,",
  "или дарява Той момчета и момичета, а когото пожелае сторва безплоден. Наистина, Той е Всезнаещ, Всемогъщ.",
  "С хората Аллах говори само чрез откровение или зад преграда, или като изпрати пратеник и му разкрива по Своя воля каквото пожелае. Той е Всевишен, Премъдър.",
  "Така и на теб [о, Мухаммед] разкрихме дух [т.е. Свещения Коран] с Нашата повеля. А преди ти не знаеше нито какво е Книгата, нито вярата. Ала Ние го сторихме светлина, с която напътваме, когото пожелаем от Нашите раби. Наистина, ти насочваш към правия път",
  "пътя на Аллах, Комуто принадлежи всичко на небесата и всичко на земята. О, да! При Аллах се връщат делата.",
  "Ха. Мим.",
  "Кълна се в ясната Книга!",
  "Наистина, Ние сторихме Корана на арабски език, за да го разберете и се вразумите!",
  "Той се намира при Нас в Книгата-майка, възвисен и мъдър.",
  "Нима ще ви лишим от Напомнянето, защото сте хора престъпващи?",
  "И колко много пророци изпратихме сред предишните поколения!",
  "И не е идвал при тях пророк, без да му се подиграят.",
  "И погубихме по-силни от тях, и така им дадохме за пример предишните поколения.",
  "И ако [ти Мухаммед] ги попиташ:”Кой е сътворил небесата и земята?” Те непременно ще ти отговорят:”Сътворил ги е Всемогъщият, Всезнаещият.”",
  "Той е сторил земята постеля за вас и е прокарал по нея пътища за вас- може би вие ще тръгнете в правия път.",
  "Той изсипва от небето вода с мярка, и съживява с нея мъртвата земя. Така вие ще бъдете извадени [от гробовете].",
  "Той сътвори всички видове по двойки и направи за вас от корабите и от добитъка онова, с което пътувате,",
  "за да се настанявате по палубите [на корабите] гърбовете [на яздитните животни] и да споменавате милостта на вашия Повелител повтаряйки:”Хвала на Онзи, Който подчини за нас всичко това! На нас това не е по силите ни.",
  "Наистина, ние при нашия Повелител ще се завърнем.”",
  "И Му приписаха [неверниците] част от Неговите раби, като Негови деца. Наистина, човекът е явен неблагодарник.",
  "Нима от онова, което е сътворил, Той си взе дъщери, а на вас дари синовете?",
  "И когато известят някого от тях за раждането на онова, което той приписва на Милосърдният Аллах, лицето му почернява от гняв и той едва се сдържа.",
  "Нима [Му приписват] онази, която се украсява с накити и не е способна ясно да изложи [своите мисли] в спора?",
  "Те сметнаха за женски меляикетата, които са раби на Всемилостивия. Нима присъстваха на тяхното сътворяване? Ще се запише тяхното твърдение и ще бъдат разпитвани.",
  "И казват: “Ако Всемилостивия пожелаеше, нямаше да им се покланяме [на меляикетата].” Те нямат знание за това, а само съчиняват това, което си намислят.",
  "Или им дадохме друга книга преди това, та към нея се придържат?",
  "Ала не! Казаха: “Заварихме предците си с религия. И ние по техните стъпки вървим.”",
  "И така, преди теб не изпратихме в никое селище предупредител, без живеещите там в доволство да кажат: “Заварихме предците си с религия и ние техните стъпки следваме.",
  "Каза: “Нима, ако съм дошъл при вас с по-добро напътване от това, с което заварихте предците си?” Казаха: “Не вярваме в това, с което сте изпратени.”",
  "И Ние им отмъстихме. И виж какъв бе краят на отричащите!",
  "Ибрахим каза на своя баща и на своя народ: “Аз отхвърлям това, на което служите,",
  "аз се покланям само на Онзи, Който ме е създал. Наистина, Той ще ме напъти.”",
  "И той остави тези свои слова в наследство на потомствата, за да се обърнат [към истинската вяра] на Аллах.",
  "Да, на тези [неверници] и на техните предци Аз дадох да се насладят, докато при тях дойде истината и явен пратеник.",
  "И щом истината дойде при тях, казаха: “Това е магия. Ние не вярваме в нея.”",
  "И казаха: “Защо този Коран не бе низпослан на някой големец от двете селища?”",
  "Нима те разпределят милостта на твоя Повелител? Ние разпределяме помежду им тяхното препитание в земния живот и въздигаме едни от тях над други, та едните да се възползват от другите. А милостта на твоя Повелител е по-добро от онова, което те трупат.",
  "Ако не бе [опасността] хората да станат общност от [неверници], щяхме да направим за онези, които не вярват във Всемилостивия ­ за домовете им ­ от сребро покриви и стълбища, по които да се изкачват,",
  "и [сребърни] врати за домовете им, и престоли, на които да се облягат,",
  "и украса. Но всичко това е само насладата на земния живот. А отвъдният при твоя Повелител е за богобоязливите.",
  "А за онзи, който се отдръпва от напомнянето на Всемилостивия, Ние му определяме един шейтан, той да му е приятел.",
  "Тези [шейтани] ще ги отклонят от пътя, а те ще си мислят, че вървят по правия път.",
  "А когато се яви той пред Нас, казва [на шейтана]: “Ах, да имаше между мен и теб разстояние, колкото от изток до запад! Колко лош приятел си бил!”",
  "[Аллах ще им каже: ] \u0022Вие творихте беззаконие на земята, и затова днес с нищо не може да ви помогне това, че ще си разделите наказанието.\u0022",
  "Нима ти [о, Мухаммед] ще накараш глухия да чуе или ще напътиш слепия и онзи, който е в явна заблуда?",
  "И да те приберем, Ние ще им отмъстим.",
  "Или ще ти покажем онова, с което ги заплашвахме. Ние имаме надмощие.",
  "И се придържай към откровението, което ти бе разкрито! Ти наистина си на правия път.",
  "То [т.е. Свещения Коран ] наистина ще съхрани паметта за теб и за твоя народ. И ще бъдете разпитвани.",
  "И питай онези от Нашите пратеници, които изпратихме преди теб, дали Ние сме заповядали да се покланят на други богове, вместо на Всемилостивия!",
  "Ние изпратихме Муса с Нашите знамения при Фираун и неговите велможи. И той им каза: “Наистина, аз съм пратеник от Повелителя на световете.”",
  "И когато им донесе Нашите знамения, те им се надсмяха.",
  "И всяко знамение, което им показвахме, бе по-голямо от предишното. И ги подложихме на наказание, за да се завърнат [към правия път].",
  "И казаха [на Муса ]: “О, вълшебнико! Призови за нас своя Повелител за онова, което ти е обещал! И непременно ще се напътим.”",
  "И когато Ние отстранихме от тях наказанието, те нарушиха клетвата си!",
  "Тогава Фираунът призова своя народ с думите: \u0022О, народе мой! Нима не принадлежи на мен властта над Египет и над тези реки, течащи край мен? Нима не виждате?",
  "Нима не съм по-добър от този презрян човек, който е слаб и едвам обяснява?",
  "И защо не му бяха дарени гривни от злато или защо не дойдоха меляикета с него за подкрепа?\u0022",
  "И така подведе той своя народ, и те му се покориха. Наистина бяха нечестиви хора.",
  "И когато Ни разгневиха, им отмъстихме и ги издавихме всичките.",
  "И ги сторихме поука и пример за идните.",
  "И когато синът на Мерйем бе даден за пример, твоят народ се отвърна!",
  "И казаха: “Нашите божества ли са по-добри или той [Иса]?”Те се позовават на него пред теб само, за да спорят. Да, те са заядлив народ.",
  "Той е само раб, комуто Ние дадохме благодат и го сторихме пример за синовете на Исраил.",
  "И ако Ние бяхме пожелали, то щяхме да ви заменим с меляикета на земята, които да наследят [след вас земята].",
  "Наистина, той [Иса] е предзнаменование за Часа. И не се съмнявайте в него, и Ме следвайте! Това е правият път.",
  "И да не ви отклони шейтан! Той е ваш явен враг.",
  "И когато Иса се яви с ясните знамения, е казал: “Дойдох при вас с мъдростта и за да ви обясня част от онова, по което сте в разногласие! Затова бойте се от Аллах и ми се покорете!",
  "Наистина, Аллах е моят Повелител и вашият Повелител. Затова единствено на Него се покланяйте! Това е правият път.”",
  "Но различните групи започнаха да спорят между себе си. Горко на тези, които бяха несправедливи! Тях ги очаква мъчително наказание в болезнения Ден!",
  "Нима очакват друго освен Часа да дойде при тях внезапно, без да усетят?",
  "В този Ден приятелите ще са врагове един на друг освен боязливите пред Аллах.",
  "“О, раби Мои, Днес няма страх за вас и не ще скърбите!",
  "Вие, които повярвахте в Нашите знамения и бяхте мюсюлмани",
  "влезте в Дженнета, вие и съпругите ви, възрадвани!”",
  "Ще бъдат обслужвани с блюда от злато и с чаши, и ще има в тях, каквото душите поискат, и каквото радва очите. Там ще пребивавате вечно.",
  "Това е Дженнетът, който ви е оставен в наследство заради вашите дела!",
  "Има там за вас много плодове, от които ще ядете.",
  "Престъпниците ще пребивават вечно в мъките на Джехеннема.",
  "Няма да има облекчение за тях, и ще ги обземе отчаяние.",
  "Ние не бяхме несправедливи с тях, а те бяха несправедливи към себе си.",
  "И ще зоват [към стража на Джехеннема]: “О, Малик! Нека твоят Повелител ни унищожи!” Той ще отговори: “Вие ще останете тук завинаги!”",
  "Ние ви открихме истината, ала повечето от вас мразят истината.",
  "Нима [неверниците] нещо друго са решили? Но Ние също сме решили.",
  "Или смятат, че не чуваме техните тайни и скришните им беседи? Да! Нашите пратеници [меляикета] при тях [всичко] записват.",
  "Кажи [о, Мухаммед]: “Ако Всемилостивия имаше син, аз щях да съм първият от поклонниците му.",
  "Пречист е Повелителят на небесата и на земята, Повелителят на Трона, от онова, което Му приписват!”",
  "Остави ги да затъват [в лъжи] и да се забавляват, додето срещнат своя Ден, който им е обещан!",
  "Той е Аллах на небето и Аллах на земята. Той е Премъдрия, Всезнаещия.",
  "Да бъде благословен Онзи, Комуто принадлежи властта на небесата и на земята, и на всичко между тях! При Него е знанието за Часа и при Него ще бъдете върнати.",
  "И идолите, които вие призовавате вместо Него, не могат да се застъпят за вас. Това могат да направят само онези, които са засвидетелствали истината и знаят за нея.",
  "И ако ги попиташ кой ги е сътворил, ще кажат: “Аллах!” Как тогава биват подлъгвани?",
  "[Аллах знае, че Мухаммед e] казал: “О, Повелителю мой! Наистина, тези са хора невярващи!...”",
  "Затова прости им [о, Мухаммед] и кажи: “Мир!” А скоро те сами ще узнаят [истината].",
  "Ха. Мим.",
  "Кълна се в ясната Книга.",
  "Наистина, Ние я низпослахме в благословена нощ. Ние предупреждаваме.",
  "През тази нощ се решава всяко мъдро дело",
  "съгласно Нашата повеля. Ние пращаме [пратениците и книгите]",
  "с милостта от твоя Повелител. Той е Всечуващия, Всезнаещия",
  "Повелителят на небесата и на земята, и на всичко между тях, ако сте убедени [знайте, че само Той заслужава поклонение].",
  "Няма друг бог освен Аллах. Той съживява и умъртвява. Той е­ вашият Повелител и Повелителят на вашите праотци.",
  "Но те [многобожниците] в съмнение се забавляват.",
  "Изчакай Деня, в който небето ще донесе явен дим!",
  "Той ще обгърне хората. Това е едно мъчително наказание.",
  "[Неверниците ще кажат:] “Повелителю наш! Премахни от Нас наказанието, защото ние вече вярваме.”",
  "Ала не ще им помогне възпоменанието! Когато при тях дойде явен Пратеник,",
  "а те се отметнаха от него и казаха: “Той е подучен, луд.”",
  "Ние ще отмахнем за малко наказанието. Но вие пак ще се върнете [към неверието].",
  "В този Ден, когато Ние ще ви поразим с най-силното наказание. Ние ще отмъстим.",
  "Преди тях изпитахме народа на Фирауна, когато при тях дойде благороден пратеник:",
  "[който е казал:]“Предайте на мен рабите на Аллах! Аз съм ваш доверен пратеник.”",
  "И не се превъзнасяйте пред Аллах! Защото аз дойдох при вас с ясни доводи.",
  "Аз се уповавам на моя Повелител и вашия Повелител, за да не ме пребиете с камъни",
  "А ако не ми вярвате, оставете ме на мира!”",
  "След това той позова своя Повелител: “Тези тук са грешен народ.”",
  "[Аллах каза:] “Върви с Моите раби нощем, защото вас ще ви преследват!",
  "И остави морето разцепено! Тяхната войска ще бъде издавена.”",
  "Колко градини и извори оставиха те [в този свят],",
  "и ниви, и прекрасни места,",
  "и блаженство, на което се наслаждаваха!",
  "Всичко това дарихме в наследство на друг народ.",
  "И не ги оплака нито небето, нито земята. И не им бе дадена отсрочка.",
  "И спасихме синовете на Исраил от унизителното наказание,",
  "от Фираун, защото той бе горделивец от престъпващите [позволеното].",
  "И съзнателно ги извисихме по знание над [останалите обитатели на] световете.",
  "Ние им дадохме от знаменията онова, в което имаше явно изпитание.",
  "Те [неверниците] наистина казват:",
  "“Това е само нашата първа смърт[след която няма живот], и не ще бъдем вече съживени.",
  "Доведете нашите праотци, ако говорите истината!”",
  "Те ли са по-добри, или народът на Туббаа и онези преди тях? Погубихме ги, защото бяха грешници.",
  "И не сътворихме напразно небесата и земята, и всичко между тях.",
  "Сътворихме ги само заради истината. Ала повечето от тях не знаят.",
  "Наистина, Денят на разделението [между истината и лъжата] е пределният срок за всички.",
  "Денят, в който близък не ще избави близък с нищо. И не ще има помощ за никого,",
  "освен когото Аллах пощади. Той е Всемогъщия, Милосърдния.",
  "А дървото Заккум ще стане,",
  "храната на всеки грешник.",
  "Подобно зловонна гной тя ще кипи в стомасите,",
  "сякаш кипи вряща вода.",
  "[ Аллах заповяда]“Вземете го и го замъкнете в средата на Джехеннема!",
  "После излейте върху главата му от мъчението на врящата вода [и му кажете]:",
  "“Вкуси[ от мъката]! Нали ти се мислеше за могъщият, знатният!”",
  "Това е, то в което се съмнявахте.",
  "Наистина благочестивите ще са на сигурно място ­",
  "сред градини и извори,",
  "ще са облечени в коприна и брокат, един срещу друг.",
  "Така! И ще им дадем за съпруги красиви девойки с големи прелестни очи.",
  "Ще пожелават там всякакъв плод ­ в мир и сигурност.",
  "Не ще са вкусили там друга освен първата смърт [в земния им живот]. Ще ги опази Той от мъчението на Джехеннема ­",
  "като благоволение от твоя Повелител. Това е великото спасение.",
  "Наистина, Ние сторихме [Корана] лесен [за възприемане] ­ на твоя език, може би ще се опомнят!",
  "И чакай! Те [многобожниците] също очакват.",
  "Ха. Мим.",
  "Низпославането на Книгата е от Аллах, Всемогъщия, Премъдрия.",
  "Наистина в небесата и на земята има знамения за правоверните.",
  "И във вашето сътворяване, и в това на тварите, пръснати [по земята], има знамения за хора убедени.",
  "И в редуването на нощта и деня, и онова, което Аллах изсипва от небето за препитание, и съживява с него земята след нейната смърт, и смяната на ветровете, са знамения за хора проумяващи.",
  "Това са знаменията на Аллах. Четем ти ги според истината. Но ако те не вярват в Аллах и Неговите знамения, то в какви слова те въобще вярват?",
  "Горко на всеки лъжец, грешник!",
  "Чува той знаменията на Аллах да му се четат, после надменно упорства, сякаш че не ги е чул. Възвести го за мъчително наказание!",
  "И щом узнае нещо от Нашите знамения, той им се подиграва. За тези ще има унизително наказание.",
  "За тях е приготвен Джехеннемът. И не ще ги избави с нищо онова, което са придобили, нито онова, което са взели за покровител вместо Аллах. За тях има огромно наказание.",
  "Този [Коран] е напътствие за правия път. А на онези, които не вярват в знаменията на своя Повелител, са приготвени изтезание ­ болезнено мъчение.",
  "Аллах е, Който подчини за вас морето, за да плават там корабите според Неговата милост, и за да търсите от Неговото обилие. И може би ще сте благодарни.",
  "И подчини Той за вас всичко на небесата и всичко на земята ­ всичко е от Него. Наистина, в това има знамения за хора мислещи.",
  "[О, Мухаммед!]Кажи на правоверните да прощават на онези, които не очакват дните на Аллах, но Той ще въздаде на всички хора, каквото са придобили!",
  "Който върши праведни дела, то е за самия него, а който върши злини, то е в негов ущърб. После при вашия Повелител ще бъдете върнати.",
  "И дадохме на синовете на Исраил Книгата, мъдростта и пророчеството, и им дарихме от благата, и ги въздигнахме над народите [тогава].",
  "И им дадохме ясни знаци за [съдбовната] повеля. Но те изпаднаха в разногласие от завист помежду им, щом при тях дойде знанието. В Деня Къямет твоят Повелител ще отсъди между тях за онова, по което са били в разногласие.",
  "После ти отредихме [о, Мухаммед] да си на правия път в повелята. Следвай него, а не следвай страстите на онези, които не знаят!",
  "Те не могат да те избавят от Аллах с нищо. Наистина, нечестивците са покровители един на друг. А Аллах е Покровителят на благочестивите.",
  "Този [Коран] е прозрение за хората и напътствие за правия път и милост по отношение на убедените хора.",
  "Нима онези, които вършат злини, смятат, че ще ги сторим равни с онези, които вярват и вършат праведни дела, и че живота им [на земята] и след смъртта ще е еднакъв? Колко лошо отсъждат!",
  "И сътвори Аллах небесата и земята в съответствие с истината, и за да се въздаде на всяка душа според онова, което е вършила. И с никой няма да се постъпи несправедливо.",
  "Не виждаш ли онзи, който взима за божество своите страсти? И Аллах го остави в заблуда, изхождайки от Своето знание, и запечата слуха и сърцето му, и сложи преграда пред погледа му. Кой ще го напъти в правия път след това, което Аллах е сторил с него? Не ще ли се вразумите?",
  "Те твърдят: “Съществува само земният ни живот. Умираме и живеем, и само времето ни погубва.” Но те не знаят нищо за това, а само предполагат.",
  "И когато им бъдат четени ясните Ни знамения, техният довод е само да рекат: “Вдигнете [от гробовете] предците ни, ако говорите истината!”",
  "Кажи: “Аллах ви съживява, после ви умъртвява, после ще ви събере в Деня Къямет, за който няма съмнение. Ала повечето хора не знаят.”",
  "На Аллах принадлежи властта над небесата и земята. И в Деня, когато Часът настъпи, последователите на лъжата ще се окажат в загуба.",
  "И ще видиш всяка общност на колене. Всяка общност ще бъде призована към своята книга [и на хората ще им бъде казано]: “Днес ще ви се въздаде за вашите дела.",
  "Това е Нашата Книга. Тя говори истината за вас. По Наша заповед е записано всичко, което сте извършили.”",
  "Онези, които са повярвали и вършили праведни дела, техният Повелител ще ги въведе в Своята милост. Това е истинският триумф.",
  "А на онези, които не са повярвали [ще се каже]: \u0022Не ви ли бяха четени Моите знамения? Но вие се възгордяхте и бяхте хора-престъпници.\u0022",
  "И когато ви се каза, че обещанието на Аллах е истинно, и че няма съмнение за Часа, рекохте: “Не знаем какво е Часът ­ само предполагаме, но не сме убедени [в неговото настъпване].”",
  "И ще се появят пред тях злините, които те извършиха, и ще ги порази онова, на което се подиграваха.",
  "И ще се каза: “Днес ще ви забравим, както и вие забравихте срещата в този свой Ден. Мястото ви е Огънят и не ще има за вас закрилници.",
  "Това е, защото се подигравахте със знаменията на Аллах и ви изкуси земният живот.” И в този ден не ще бъдат изведени от огъня и не ще им бъде позволено покаяние.",
  "За Аллах е възхвалата ­ Властелинът на небесата и на земята, Повелителят на световете!",
  "Само на Него принадлежи величието на небесата и на земята. Той е Всемогъщия, Премъдрия.",
  "Ха. Мим.",
  "Низпославането на Книгата е от Аллах, Всемогъщия, Премъдрия.",
  "Ние сътворихме небесата и земята, и всичко между тях, единствено с истината и за определен срок. А които не вярват, се отвръщат от това, за което са предупредени.",
  "Кажи[Мухаммед]: “Вие мислили ли сте за онези, които зовете вместо Аллах? Покажете ми какво сътвориха те от земята. Или имат съучастие [в създаването]на небесата? Донесете ми книга отпреди тази или остатък от знание, ако говорите истината!”",
  "И кой се заблуждава повече от онези, които вместо на Аллах, се молят на такива, които не ще им откликнат до Деня Къямет, а и въобще не съзнават, че им се молят?",
  "И когато хората бъдат събрани, те ще се окажат техни врагове и ще отричат поклонението им.",
  "И когато им четат Нашите ясни знамения, неверниците казваха за истината, след като дойде при тях: “Това е явна магия.”",
  "Или казваха: “Той [Мухаммед] си го е измислил [Свещения Коран].” Кажи [о, Мухаммед]: “Ако съм го измислил, вие с нищо не ще ме избавите от Аллах. Той най-добре знае в какви вредни разговори се впускате за него. Достатъчен е Той за свидетел между мен и вас. Той е Опрощаващия, Милосърдния.”",
  "Кажи: “Аз не съм първият пратеник и не зная, какво ще стане с мен или с вас. Следвам само каквото ми бъде разкрито. Аз съм само явен предупредител.”",
  "Кажи: “Мислите ли какво ще стане, ако този [Коран] наистина е от Аллах, а вие го отричате! Един от синовете на Исраил е засвидетелствал съществуването на подобна книга и е повярвал в нея, а вие се възгордявате. Наистина, Аллах не напътва в правия път хората-угнетители!”",
  "Неверниците казаха за правоверните: “Ако той [Корана] беше добро нещо, нямаше да ни изпреварят към него.” И тъй като не пожелаха да се ръководят от неговите наставления, казват: “Това е древна измислица.”",
  "А преди него бе [низпослана] Книгата на Муса напътствие и милост. А този [Коран] е на арабски език потвърждаващ[Книгата на Муса], за да предупреди угнетителите и да е радостна вест за благодетелните.",
  "Наистина онези, които казват: “Нашият Повелител е Аллах!”- и твърдо стоят зад това, не ще познаят страха и не ще скърбят.",
  "Те са обитателите на Дженнета, там ще пребивават вечно, като въздаяние за техните дела.",
  "И повелихме на човека да се отнася добре с родителите си. Носила го е майка му [в корема си] с усилие и го е родила с усилие. И от зачатието до отбиването му от гръдта минават тридесет месеца. Когато израсне до пълна зрелост и достигне четиридесет години, той казва: “Повелителю мой! Внуши ми чувство на благодарност за милостта, която Ти си оказал на мен и на родителите ми! Помогни ми да върша праведни дела, които на Теб са угодни! И отреди моето потомство да бъде добро! Аз се покайвам пред Теб. Наистина, аз съм един от мюсюлманите.”",
  "От такива хора Ние ще приемем най-хубавото от онова, което са вършили. На тях ще им бъдат опростени лошите постъпки, и те ще се окажат сред обитателите на Дженнета. Това е истинно обещание, което те са получили.",
  "Родителите му зоват Аллах на помощ: “Горко ти! Повярвай, защото обещанието на Аллах е истинно.” А той казва: “Това са само легенди на предците.”",
  "Спрямо такива хора се сбъдна предопределението, както се сбъдна за отминалите преди тях поколения от джинове и хора. Наистина, те са губещите.",
  "Всеки ще се окаже на своята степен в съответствие с онова, което е извършил. Така Аллах ще въздаде на хората за техните деяния и не ще бъдат ощетени.",
  "И в Деня, когато неверниците бъдат докарани пред Огъня, [ще им бъде казано:] “Пропиляхте вашите блага в земния живот и им се насладихте, а Днес ще ви се въздаде с унизителното мъчение, защото на земята бяхте надменни без право и защото бяхте нечестивци.”",
  "И спомни си [Худ ] брата на адитите, който предупреждаваше своя народ при пясъчните хълмове Ал-Ахкаф, където бяха минали много предупредители и дотогава, и след това: “Покланяйте се единствено на Аллах! Наистина, страхувам се за вас от мъчение във великия Ден.”",
  "Казаха: “Нима дойде при нас да ни отлъчиш от нашите божества? Донеси ни онова, което ни обещаваш, ако говориш истината!”",
  "Каза: “Знанието е само при Аллах, а аз ви оповестявам само онова, с което съм изпратен. Ала виждам, че сте невежи хора.”",
  "И когато го видяха [ т.е. наказанието] във вид на широк облак, прииждащ към техните долини, казаха: “Това е облак, който ще изсипе дъжд над нас.” Но не! То е онова, за което бързахте. Това е ураганен вятър, който носи мъчително наказание с него.",
  "Той опустошава всяко нещо по волята на своя Повелител. А на сутринта от тях останаха само [руините на] домовете им. Така наказваме грешните хора.",
  "И ги бяхме утвърдили повече, отколкото вас утвърдихме [о, жители на Мека]. И им дадохме слух и зрение, и сърца. Но с нищо не ги избавиха нито слухът им, нито зрението, нито сърцата, защото отхвърляха знаменията на Аллах. И ги постигна онова, на което се подиграваха.",
  "Наистина, погубихме селищата около вас, и разяснихме знаменията, за да се завърнат [към вярата на Аллах]!",
  "И защо не им помогнаха онези, които те приеха за богове и на които се покланяха вместо на Аллах? Да, изоставиха ги. Това е само тяхна лъжа и измислица.",
  "[И спомни си о, Мухаммед] как насочихме към теб група джинове, за да слушат [четенето на] Корана. И когато пристигнаха там, казаха: “Слушайте!” И щом [четенето] бе приключено, те се завърнаха при своя народ с предупреждение.",
  "Казаха: “О, народе наш! Наистина, чухме Книга, низпослана подир Муса в потвърждение на онова, което е преди нея. Насочва тя към истината и към правия път.",
  "О, народе наш! Откликнете на зовящия към Аллах и му вярвайте! Ще ви опрости Той греховете и ще ви предпази от мъчително наказание.",
  "А който не откликне на зовящия към Аллах той няма да се спаси на земята от Него и няма да намери за себе си друг покровител освен Него. Такива са в явна заблуда.”",
  "Не виждат ли, че Аллах, Който сътвори небесата и земята, и не се умори от тяхното сътворяване, има сила да съживи мъртвите? Да, Той над всяко нещо има сила.",
  "В Деня, когато неверниците бъдат докарани пред Огъня [ще им се каже:]: “Не е ли това [наказание] истината?”Те ще кажат: “Да! Кълнем се в нашия Повелител!” Ще каже [Аллах]: “Вкусете тогава мъчението, защото бяхте неверници!”",
  "Затова и ти бъди търпелив [о, Мухаммед], както търпяха пратениците, удостоени с твърдост, и не бързай за тези [неверници]! В Деня, когато ги постигне онова, за което са били предупредени, ще им се стори, че са престояли само един час от деня. Този [Коран] е послание. А нима ще бъдат погубени други освен нечестивците?",
  "На онези, които не вярват и възпират [хората] от пътя на Аллах, Той ще провали делата им.",
  "А на онези, които вярват и вършат праведни дела, и вярват в низпосланото на Мухаммед а то е истината от техния Повелител, Той ще им опрости греховете и ще подобри положението им.",
  "Всичко това е, защото неверниците следват лъжата, а правоверните следват истината от своя Повелител. Така Аллах дава на хората примери за тях.",
  "И когато [в битка] срещнете неверниците, отсечете им главите. Когато съвсем ги разбиете, то дръжте [пленниците] здраво оковани във вериги! А после или ги помилвайте, или вземете откуп, [и постъпвайте така] докато войната не приключи. Така е [решил Аллах]! А ако Аллах пожелае, би им отмъстил, но Той иска да изпита едни от вас чрез други. А на онези, които бъдат убити по пътя на Аллах, Той не ще провали делата им.",
  "Той ще ги поведе по правия път, и ще подобри положението им.",
  "И ще ги въведе в Дженнета, за който ги е известил.",
  "О вие, които повярвахте! Ако подпомогнете [делото на] Аллах, и Той ще ви помогне, и ще утвърди стъпките ви.",
  "Горко на тези, които не са повярвали, гибел ги очаква ­! И Аллах ще провали делата им.",
  "Това е така, защото възненавиждат низпосланото от Аллах и затова Той прави безплодни делата им.",
  "Нима не са странствали по земята и не са видели какъв е бил краят на онези, които са живели преди тях? Аллах ги е унищожил [напълно]. Това очаква неверниците.",
  "Така е, защото Аллах е Покровителят на правоверните, а неверниците нямат покровител.",
  "Наистина, Аллах ще въведе онези, които вярват и вършат праведни дела, в Градините, сред които реки текат. А за тези, които не вярват и се наслаждават на храната, като ядат по скотски, обиталище ще бъде Огънят на Джехеннема.",
  "И колко градове много по-силни, от града [Мека], който те прокуди Ние разрушихме и никой не им се притече на помощ!",
  "Нима са равни онзи, който има ясно знамение от своя Повелител, и онзи, чието лошо деяние му е разкрасено и следва своите страсти?",
  "Ето така изглежда Дженнета, обещан на праведните: Там текат реки от вода, която не се разваля, и реки от мляко с вкус, който не се променя, и реки от вино, наслада за пиещите го, и реки пречистен мед. И в него има за тях от всякакви плодове, и опрощение от техния Повелител. [Нима този, който пребивава в Дженнета] е като онзи, който ще бъде вечно в Огъня? И ще им се дава вряща вода, която разкъсва червата?",
  "Сред тях има такива, които те изслушват, но щом си отидат от теб, казват на дарените със знанието: “Какво каза той преди малко?” Те са онези, чиито сърца Аллах запечата и които следват своите страсти.",
  "А на онези, които следват правия път, Той увеличава напътствието и ги дарява с благочестие.",
  "И нима очакват друго освен внезапно за тях да настъпи Часът? Вече се появиха неговите признаци. Но от каква полза ще им бъде предупреждението, когато часът настъпи за тях?",
  "И знай, че няма друг бог освен Аллах! И моли опрощение за своя грях, също и за греховете на вярващите мъже и жени! Аллах знае къде се движите и къде пребивавате.",
  "Тези, които повярваха казват: “Защо не е низпослана сура [за джихад]?” А когато неотменима сура с предписание за сражение е била низпослана, виждаш как онези, чиито сърца са поразени от недъг, те гледат с поглед на изпаднал в несвяст пред смъртта. А най-достойното за тях",
  "е покорството[на Аллах] и благото слово. А щом се даде твърда повеля [за сражение], да бъдат искрени пред Аллах е най-доброто за тях.",
  "А може би, ако вие откажете [да се подчините на Аллах], ще сътворите беззакония на земята и ще прекъсвате родствените си връзки?",
  "Именно такива [грешници] Аллах е проклел, лишил от слух и ослепил.",
  "И нима не размишляват над Корана? Или сърцата им са под ключ?",
  "Наистина онези, които обръщат гръб, след като напътствието им се изясни, тях шейтана е повлякъл след себе си и им дава празни надежди.",
  "Това е, защото казват на онези, които възненавиждат низпосланото от Аллах: “Ще ви последваме в част от делото.” А Аллах знае какво спотайват.",
  "А какво ще стане с тях, когато меляикетата ги приберат, удряйки ги по лицето и гърба?",
  "Това е, защото следват онова, което предизвиква гнева на Аллах. На тях им е било ненавистно това, което на Аллах е угодно, затова Той проваля делата им.",
  "Нима онези, в чиито сърца има болест, смятат, че Аллах не ще разкрие злобата им?",
  "И ако желаехме, Ние щяхме да ти ги покажем [о, Мухаммед] и ти би ги познал по чертите им, и би ги познал по словото им. Аллах знае вашите дела.",
  "И ще ви подложим на изпитание, докато отличим сред вас борещите се по пътя на Аллах и търпеливите, и разкрием вестите за вас.",
  "Наистина онези, които не вярват и възпират [хората] от пътя на Аллах, и се противят на Пратеника, след като им се изясни напътствието, не ще навредят на Аллах с нищо и Той ще провали делата им.",
  "О, вие, които повярвахте! Подчинявайте се на Аллах и се подчинявайте на Пратеника, и не погубвайте делата си!",
  "На онези, които не вярват и възпират [хората] от пътя на Аллах, и след това умират като неверници – на тях Аллах няма да опрости.",
  "И не падайте духом [при сражение], та да зовете за мир! Вие ще надделеете! Аллах е с вас и Той не ще погуби вашите дела.",
  "Земният живот е само игра и забава. И ако повярвате и сте праведни, Той ще ви въздаде наградата. Той не иска да вземе от вас онова, което притежавате.",
  "Но ако Той ви го поиска и ви принуди, вие ще се поскъпите и Той ще изкара наяве злобата ви.",
  "Ето, вие сте онези, които са позовани да раздават по пътя на Аллах. Но сред вас има скъперници, а който е скъперник, той само спрямо себе си е скъперник. Аллах е Пребогатия, вие сте бедните. И отвърнете ли се, Той ще ви замени с други хора и те не ще бъдат като вас!",
  "Наистина Ние ти дарихме [о, Мухаммед] явна победа,",
  "за да опрости Аллах твоите предишни грехове, и тези които ще бъдат в последствие, и за да довърши Той Своята милост към теб, и за да те насочи по правия път,",
  "и за да те подкрепи Аллах с могъща подкрепа.",
  "Той е, Който низпосла спокойствие в сърцата на правоверните, за да подсили тяхната вяра. На Аллах принадлежат войнствата и на небесата, и на земята. Аллах е Всезнаещ, Премъдър!",
  "[Ние ти дарихме явна победа] за да бъдат въведени правоверните мъже и жени в Градините, сред които реки текат там ще пребивават вечно, и да им бъдат простени злодеянията. Това е велико спасение при Аллах.",
  "И за да накаже лицемерните мъже и жени, и многобожниците мъже и жени, които мислят лошо за Аллах. Злото им ще се обърне против тях самите! Аллах им се разгневи и ги прокле, и приготви за тях Джехеннема. Колко лоша участ е той!",
  "На Аллах принадлежат войнствата и на небесата, и на земята. Аллах е Всемогъщ, Премъдър.",
  "Наистина, Ние те изпратихме [о, Мухаммед] за свидетел и благовестител, и предупредител,",
  "за да повярвате в Аллах и в Неговия Пратеник, и да го прославяте, и да го почитате, а [Аллах] да Го възхвалявате сутрин и вечер.",
  "Наистина онези, които заявяват вярност към теб [о, Мухаммед], те заявяват вярност към Аллах. Ръката на Аллах е върху ръцете им. А който наруши клетвата, [постъпва], само в свой ущърб. А който изпълнява обета си пред Аллах, Той ще му дари огромна награда.",
  "Останалите [по домовете си лицемери] бедуини ще ти рекат: “Задържаха ни [от похода] нашите имоти и семейства, затова моли за нас опрощение!” Изричат с езиците си онова, което не е в сърцата им. Кажи: “Кой ще попречи с нещо на Аллах, ако Той пожелае да ви засегне с беда или пожелае благо за вас?” Никой! А Аллах е осведомен за това, което вършите.",
  "Но вие мислехте, че Пратеника и вярващите никога не ще се върнат при своите семейства. И бе разкрасено това в сърцата ви. И допуснахте лоша догадка. И станахте хора обречени на гибел.",
  "А за онези, които не вярват в Аллах и в Неговия Пратеник-Ние наистина сме приготвили за неверниците пламъци.",
  "На Аллах принадлежи владението на небесата и на земята. Опрощава Той комуто пожелае и наказва Той когото пожелае. Аллах е Опрощаващ, Милосърден.",
  "Останалите [по домовете си] ще рекат, когато се отправите [на война] към богатства, за да ги вземете: “Позволете ни се присъединим към вас!” Искат да променят Словото на Аллах. Кажи: “За нищо [на света] не ще се присъедините към нас. Така ви е казал Аллах от по-рано.” Ще кажат: “Не, вие ни завиждате.” Ала те малко проумяват.",
  "Кажи на останалите [които не са взели участие в свещената война Джихад] бедуини: “Ще бъдете призовани [на война] срещу хора с огромна сила. Или ще се сражавате с тях, или те ще станат мюсюлмани. Аллах ще ви дари хубава награда, ако се подчините. А ако се отметнете, както се отметнахте преди, ще ви накаже Той с мъчително наказание.”",
  "За слепеца не е грях, нито за куция е грях, нито за болния е грях, [ако не излязат на сражение]. А който се подчинява на Аллах и на Неговия Пратеник, ще го въведе Той в Градините, сред които реки текат. А който се отклони [от участие във война], ще го накаже Той с мъчително наказание.",
  "Аллах бе доволен от правоверните, когато ти заявиха вярност под дървото [о, Мухаммед]. И узна Той какво имат в сърцата си. И спусна Той спокойствие над тях. И им въздаде близка победа.",
  "И много богатства ще вземат. Аллах е Всемогъщ, Премъдър.",
  "Аллах ви обеща да вземете [във война] много богатства [и военни трофеи] и ускори това за вас. И възпря от вас ръцете на врага, за да бъде[вашият успех] знак за правоверните и да ви насочи по правия път.",
  "А другите [богатства и военни трофеи], които не бяха по силите ви, но те са под властта на Аллах. Аллах за всяко нещо има сила.",
  "А ако неверниците бяха се сражавали с вас, щяха да ви обърнат гръб. И нямаше да намерят нито покровител, нито избавител",
  "Така бе установил Аллах и преди. И ти не ще откриеш промяна в установеното от Аллах.",
  "Той е, Който възпря край Мекка техните ръце от вас и вашите ръце от тях, след като ви отреди да ги победите. Аллах вижда всичко, което вие вършите.",
  "Те са онези, които не повярваха и ви възпряха от Свещената джамия, и задържаха жертвените животни, да не стигнат местоназначението си. И ако нямаше правоверни мъже и жени, които не познавахте, и да ги прегазите, без да знаете, и така да ви сполети грях[то Аллах би позволил да влезете в Мекка, но Той не позволи]... Аллах въвежда в Своето милосърдие когото пожелае. Ако[неверниците] бяха разделени [ от правоверните], Ние щяхме да накажем неверниците с мъчително наказание.",
  "[Спомни си, о Мухаммед] когато неверниците сложиха в сърцата си яростта-ярост от времето на невежеството, а­ Аллах всели в сърцето на Своя Пратеник и на правоверните успокоение, и на тях им възложи словото на праведността. И правоверните бяха най-достойни за него, и го заслужаваха. Аллах всяко нещо знае.",
  "Аллах превърна съновидението на Своя Пратеник в истина. “Ще влезете в Свещената джамия, ако Аллах е пожелал, в безопасност, с бръснати глави или с остригани коси, без да се страхувате.” И знае Той, каквото вие не знаете. И освен това ви отреди близка победа.",
  "Той е, Който изпрати Своя Пратеник с напътствието за правия път и с правата религия, за да я въздигне над всички религии. Достатъчен е Аллах за свидетел.",
  "Мухаммед е Пратеника на Аллах. А онези, които са заедно с него, са сурови към неверниците и милостиви помежду си. Виждаш ги да се покланят и да правят суджуд. Търсят щедрост от Аллах и благоволение. Техният белег е по лицата им от следите на поклоните. Такова е описанието им и в Теврат, и в Инджил като посев, който подава кълн и го укрепва, и той наедрява, и се възправя върху стеблото си за радост на сеячите и предизвикващ гняв у неверниците. Аллах обеща на онези, които вярват и вършат праведни дела, опрощение и велика награда.",
  "О вие, които повярвахте! Не предварвайте Аллах и Неговия Пратеник, и бойте се от Аллах! Наистина, Аллах е Всечуващ, Всезнаещ.",
  "О вие, които повярвахте! Не надигайте глас над гласа на Пророка и не му говорете високо, както говорите помежду си, за да не пропаднат делата ви, без да усетите!",
  "Наистина, сърцата на онези, които пред Пратеника на Аллах снишават глас, Аллах е изпитал и очистил, за да бъдат благочестиви. За тях има опрощение и велика награда.",
  "Наистина, болшинството от онези, които те призовават иззад пределите на твоите покои, нищо не проумяват.",
  "А ако бяха изтърпели, докато им се покажеш, щеше да е най-доброто за тях. Аллах е Опрощаващ, Милосърден.",
  "О вие, които повярвахте! Ако нечестивец ви донесе вест, проучете я, за да не засегнете някои [невинни] хора от неведение, та за онова, което сте извършили, да съжалявате!",
  "И знайте, че сред вас е Пратеника на Аллах! Ако той се вслушваше във вас за много дела, щяхте да пострадате. Но Аллах вдъхна у вас любов към вярата и я разкраси в сърцата ви, и пробуди у вас омраза към неверието, нечестивостта и неподчинението. Тези са вървящите по правия път.",
  "Това е по милостта и благоволението на Аллах. Аллах е Всезнаещ, Премъдър.",
  "И ако две групи от правоверните се сбият, помирете ги! Но ако едната от тях престъпи спрямо другата, сражавайте се против онази, която е престъпила, докато се върне към повелята на Аллах! А щом се върне, помирете ги справедливо и постъпете безпристрастно! Наистина, Аллах обича безпристрастните.",
  "Правоверните са братя, затова помирявайте своите братя и бойте се от Аллах, за да бъдете помилвани!",
  "О вие, които повярвахте! Нека едни хора не се присмиват на други! Може да се окажат по-добри от тях. Нито жени на жени... Може да се окажат по-добри от тях. И не се хулете, и не се назовавайте с оскърбителни прякори! Колко лошо е името нечестивост подир вярата! А които не се покаят са нечестивци.",
  "О вие, които повярвахте! Странете от честите подозрения! Понякога подозрението е грях. И не се дебнете, и не злословете един за друг! Нима на някого от вас ще се хареса да яде плътта на мъртвия си брат? Вие се отвращавате от това. И бойте се от Аллах! Наистина, Аллах е Приемащ покаянието, Милосърден.",
  "О, хора! Наистина, Ние ви сътворихме от един мъж и една жена, и ви сторихме народи и племена, за да се опознавате. Най-достоен измежду вас при Аллах е най-благочестивият. Аллах е Всезнаещ, Сведущ.",
  "Бедуините казаха: “Ние повярвахме.” Кажи: “Не сте повярвали, ала кажете: “Отдадохме се на Аллах!” А вярата не е влязла още в сърцата ви. И ако се покорите на Аллах и на Неговия Пратеник, Той не ще отнеме нищо от делата ви. Наистина, Аллах е Опрощаващ, Милосърден.”",
  "Правоверни са именно онези, които вярват в Аллах и в Неговия Пратеник, после не са изпитвали съмнения и са жертвували своето имущество и души по пътя на Аллах. Те са искрените.",
  "Кажи [Мухаммед]: “Нима вие искате да известите Аллах за вашата религия? Аллах знае всичко на небесата и всичко на земята. Аллах всяко нещо знае.”",
  "Смятат, че теб облагодетелстват, приемайки Исляма. Кажи [о, Мухаммед]: “Не мислете, че сте ме облагодетелствали, приемайки Исляма. Напротив Аллах ви облагодетелства, че ви напъти за вярата, ако сте искрени.”",
  "Наистина, Аллах знае съкровеното на небесата и на земята. Аллах вижда това, което вие вършите.",
  "Каф. Кълна се в славния Коран!",
  "Да, учудиха се, че им се яви предупредител измежду тях. И неверниците казаха: “Това е чудно нещо!",
  "Нима, след като умрем и станем на пръст [ще бъдем съживени]? Такова завръщане е невероятно.”",
  "Ние знаем какво земята отнема от тях и имаме съхраняваща Книга.",
  "Ала те взеха за лъжа истината, когато дойде при тях и са в недоумение.",
  "Нима не виждат небето над тях, как Ние го изградихме и го украсихме, и е без процепи?",
  "И земята разпростряхме, и положихме по нея непоклатими планини, и сторихме от нея да поникнат всякакви прекрасни видове [растения].­",
  "Такава е била поуката и напомнянето за всеки покорен раб.",
  "И изсипваме от небето благословена вода, и сторваме да израстват чрез нея градини и зърно за жътва,",
  "и високи палми с гроздове, скупчени един връз друг.",
  "Като препитание за рабите. И съживяваме с вода мъртвата земя. Така ще бъде и със съживяването след смъртта.",
  "Преди тях смятаха, че е лъжа и народът на Нух, и жителите на ар-Рас, и самудяните,",
  "и адитите, и народът на Фираун, и братята на Лут,",
  "и обитателите на Горичката, и народът на Туббаа. Всички смятаха за лъжци пратениците и се изпълни Моето обещание.",
  "Нима Ни затрудни първото сътворяване? Ала се съмняват те в новото сътворяване.",
  "Ние сътворихме човека и знаем какво му нашепва неговата душа. Ние сме по-близо до него, отколкото вената на шията [му].",
  "Отдясно и отляво на него стоят две записващи [деянията му] меляикета,",
  "Той не проронва нито една дума, без да я запише не заспиващият страж.",
  "Ще настъпи истинската предсмъртната агония [и ще бъде казано на човека]: “Настана това, което си избягвал.”",
  "И ще прозвучи Тръбата. “Това е обещаният ден!”",
  "И с всеки човек ще дойде водач и свидетел.",
  "[И ще му се каже:] “Ти нехаеше за това. Но снехме от теб покривалото и твоят поглед Днес е проницателен.”",
  "А неговият спътник ще каже: “Ето това, което бе записано от мен.”",
  "[Аллах ще заповяда:] “Вие двамата хвърлете в Джехеннема всеки упорстващ неверник,",
  "който, възпира доброто, престъпва позволеното, и се терзае от съмнения,",
  "който прие за бог, друг освен Аллах! Затова го хвърлете в суровото мъчение!”",
  "Съпътствалият го ще каже: “Повелителю наш! Аз не съм го отклонявал от пътя на истината. Той сам бе в дълбока заблуда.”",
  "Ще каже [Аллах]: “Не се карайте пред Мен! Аз ви предупреждавах.",
  "Моето Слово не подлежи на отмяна, и Аз не угнетявам Своите раби.”",
  "В този Ден Ние ще попитаме Джехеннема: “Напълни ли се?” А той ще отговори: “Има ли още?”",
  "И не след дълго Дженнета ще бъде приближен за благочестивите съвсем близко.",
  "Това е, което бе обещано за всеки покайващ се, спазващ [повелите на религията],",
  "който тайно се бои от Всемилостивия, и идва със сърце, молещо за прошка.",
  "“Влезте в Дженнета с мир! Това е Денят на вечността!”",
  "Ще имат там, каквото пожелаят, а у Нас има и добавка.",
  "И колко поколения преди тях погубихме, а бяха по-силни от тях и обикаляха по земята! Но има ли избавление?",
  "Наистина в това се съдържа поука за всеки, който има сърце или се вслушва и е свидетел.",
  "Наистина Ние сътворихме небесата и земята, и всичко между тях в шест дни, без да Ни засегне умора.",
  "Бъди търпелив към това, което казват, и прославяй с възхвала своя Повелител преди изгрева на слънцето и преди залеза!",
  "И прославяй Го през нощта, и след [предписаните] седждета!",
  "И вслушвай се в Деня, когато глашатаят ще прогласи от близко място!",
  "В този Ден ще чуят Вика с истината. Това е Денят на съживяването.",
  "Наистина, Ние съживяваме и Ние умъртвяваме, и при Нас е завръщането.",
  "В този Ден земята ще се разцепи над тях забързани. Това е събиране, лесно за Нас.",
  "Най-добре Ние знаем какво изричат. И ти не бива да ги принуждаващ [за Исляма]. И поучавай с Корана всеки, който се страхува от Моето предупреждение!",
  "Кълна се в отвяващите с веене [ праха ветрове]",
  "и в [облаците] носещите товара на влагата,",
  "и в плаващите с лекота [звезди],",
  "и в разпределящите по повеля [меляикета],",
  "че е истина това, което ви е обещано!",
  "Наистина, съдът ще настъпи.",
  "Кълна се в небето, осеяно със звездни пътища!",
  "Вие водите противоречиви разговори [о, неверници].",
  "Отклонява се от него онзи, комуто е било съдено да се отклони.",
  "Да бъдат убити лъжците,",
  "които в бездната [на неверието] нехаят!",
  "Те питат: “Кога ще настъпи Съдният ден?”",
  "В този Ден, когато ги подложат на изпитание върху Огъня.",
  "“Вкусете своето мъчение! Това е, за което бързахте.”",
  "Наистина, тези които се боят от Аллах ще бъдат сред градини и извори,",
  "ще получат онова, което им дарява техният Повелител, защото преди това те вършеха добро.",
  "Само през една малка част от нощта спяха,",
  "и на развиделяване молеха за опрощение.",
  "И в техните имоти имаше дял за просяка и нуждаещия се.",
  "За убедените на земята има знамения.",
  "Има и в самите вас. Нима не виждате?",
  "На небето има препитание за вас и там е онова, което ви е обещано.",
  "Кълна се в Повелителя на небето и на земята, че всичко това е истина, както това, че притежавате дар слово.",
  "Стигна ли до теб разказът за почетните гости на Ибрахим?",
  "Влязоха при него и казаха: “Мир!” Той отвърнал: “Мир вам, непознати хора!”",
  "После той отишъл при своето семейство и се върнал с тлъсто [печено] теленце.",
  "Той им го поднесъл и попитал: “Ще похапнете ли?”",
  "И почувствал страх от тях, и те казали: “Не се страхувай!” И го благовестиха за мъдър син.",
  "И пристъпи жена му с вик, удряйки лицето си, и рекла: “Но аз съм безплодна старица!”",
  "Те казаха: “Тъй повели твоят Повелител. Той е Премъдрия, Всезнаещия.”",
  "[Ибрахим] попитал: “С каква заръка сте дошли, о, пратеници?”",
  "Те отговорили: “Наистина, ние сме изпратени при един грешен народ,",
  "за да изсипем върху тях камъни от глина,",
  "предназначени от твоя Повелител за прекаляващите.”",
  "Ние изведохме оттам само правоверните,",
  "но намерихме там само един дом, в който обитаваха мюсюлмани.",
  "И оставихме там знамение за онези, които се страхуват от мъчителното наказание.",
  "[Ние оставихме знамение]И за Муса, когато го изпратихме при Фираун с явен довод.",
  "Но се отвърна той[от истината]със своето обкръжение, и заяви: “ Този е магьосник или луд!”",
  "И сграбчихме него и войските му, и ги хвърлихме в морето. Вината бе негова.",
  "[Ние оставихме знамение] и за адитите, срещу които изпратихме опустошителния ураган..",
  "който превърна в прах всичко, до което се докосна.",
  "[Ние оставихме знамение]и за самудяните, когато им бе казано: “Наслаждавайте се [на земните блага] до време!”",
  "Но те горделиво се отклониха от повелята на своя Повелител, [затова] мълнията ги порази, както си гледаха.",
  "Те не бяха в състояние да се изправят [на крака], и да си помогнат.",
  "И народа на Нух [погубихме] преди. Те бяха нечестиви хора.",
  "И небето изградихме с [Нашата] сила, и му даваме простор.",
  "И земята Ние разстлахме. Колко прекрасно разстиламе!",
  "И от всяко нещо сътворихме двойки, за да се поучите!",
  "Затова към Аллах се устремете! Аз явен предупредител за вас, относно наказанието Му.",
  "И не приемайте друг бог заедно с Аллах! Аз съм Негов явен предупредител за вас.",
  "Така и онези преди тях, щом дойдеше пратеник, казваха: “ Той е магьосник или луд.”",
  "Нима си завещаваха това един другиму? Не, ала те са престъпващи хора.",
  "Отвърни се от тях и не ще бъдеш упрекван!",
  "И поучавай! Наистина поучението носи полза на правоверните.",
  "Аз сътворих джиновете и хората единствено, за да Ми се покланят.",
  "Не искам от тях препитание и не искам да Ме хранят.",
  "Наистина, Аллах е Този, Който дарява препитанието, Владетелят на силата, Всемогъщия.",
  "Наистина, угнетителите имат участ като участта на техните другари. Затова да не избързват!",
  "Горко на неверниците през този ден, който им е обещан!",
  "Кълна се в Планината!",
  "и в Книгата написана",
  "на разгънат свитък,",
  "и в посещавания Дом,",
  "и във въздигнатия [небесен] свод,",
  "и в препълненото море,",
  "че наказанието на твоя Повелител непременно ще настъпи!",
  "Никой не ще го отблъсне",
  "в Деня, когато небето бурно се завърти и залюлее",
  "и планините силно се разместят.",
  "Горко в този Ден за отричащите истината [неверници],",
  "които в порочно празнословие се забавляват!",
  "В Деня, когато ще бъдат подкарани към огъня на Джехеннема:",
  "“Това е Огънят, който взимахте за лъжа.",
  "Магия ли е това? Или вие не съзирате?",
  "Горете там и да търпите, и да не търпите, все едно е за вас! Ще ви се въздаде само за това, което сте извършили!”",
  "Наистина, благочестивите пред Аллах ще са в градини и в блаженство.",
  "Те ще се наслаждават на онова, което им е дарил техният Повелител, и Той ги е предпазил от мъчението на Джехеннем.",
  "[Аллах ще каже:]”Яжте и пийте със здраве за онова, което сте вършили!”",
  "Те ще са полегнали върху подредени ложета... И ще им дадем за съпруги чернооки хубавици с големи очи.",
  "Ние ще присъединим правоверните с техните потомци, които ги последваха във вярата, и с нищо няма да намалим техните деяния. Всеки човек ще бъде заложник на онова, което е придобил.",
  "И ще им дарим в изобилие плодове и месо, каквито пожелаят.",
  "Ще си подават там един на друг чаша, в съдържанието на която не ще има нито празнословие, нито подбуда към грях.",
  "И ще им прислужват юноши, които сякаш са недокоснати бисери.",
  "И ще се обръщат един към друг, за да побеседват.",
  "Те ще казват: “Наистина, когато преди бяхме сред своите семейства се страхувахме [от възмездието на Аллах].",
  "И Аллах ни оказа милост и ни опази от изгарящото мъчение на огнения вихър Самум.",
  "Ние Го зовяхме и преди. Наистина, Той е Властелинът на доброто, Милосърдния.”",
  "И поучавай [о, Мухаммед]! По милостта от твоя Повелител ти не си нито гадател, нито луд.",
  "Или казват: “Той е поет! “Ще изчакаме да видим превратностите на съдбата към него.”",
  "Кажи [о, Мухаммед]: “Чакайте! И аз чакам заедно с вас.”",
  "Може би техните порочни умове им повеляват това, или те са престъпен народ?",
  "Или искат да кажат: “Сам си го е съчинил [т.е. Корана]!” Не! Те просто не вярват.",
  "Нека донесат слово, подобно на него, ако казват истината!",
  "Нима бяха сътворени от нищо, или те са творците?",
  "Или те сътвориха небесата и земята? O не! Просто те не са убедени [в наказанието на Аллах].",
  "Или при тях са съкровищниците на твоя Повелител, или те са властващите?",
  "Или имат стълба към небето, от която да подслушват[откровението]? Тогава нека този от тях, който е чул нещо, да донесе явен довод!",
  "Или за Него са дъщерите, а за вас синовете?",
  "Или искаш отплата от тях [о, Мухаммед], та са обременени от дълг към теб?",
  "Или те знаят съкровеното, което те самите записват?",
  "Или кроят хитрина? Наистина, неверниците сами ще станат жертва на хитрините.",
  "Или имат друг бог освен Аллах? Пречист е Аллах от онова, с което Го съдружават!",
  "И дори да видят отломък, падащ от небето, казват: “Скупчени облаци.”",
  "Остави ги, докато срещнат своя Ден, когато ще бъдат поразени от мълнията!",
  "В деня, когато нито хитрината им ще ги избави, нито ще им се помогне.",
  "Наистина, за угнетителите има и друго мъчение освен това, ала повечето от тях не знаят.",
  "И бъди търпелив пред решението на своя Повелител! Ти наистина си пред Очите Ни. И прославяй своя Повелител с възхвала, когато ставаш [от сън]!",
  "И нощем Го прославяй, и при скриването на звездите!",
  "Кълна се в звездата, когато залязва!",
  "Не се е заблудил вашият събрат [Мухаммед] и не се е отклонил [от пътя на Истината].",
  "И не говори той от себе си,",
  "а само [ви предава] внушеното му Откровение.",
  "Научи го на него[ меляикето Джебраил] притежаващият огромна сила,",
  "и прекрасно телосложение. Той се възправи,",
  "когато бе на най-високия хоризонт,",
  "после се приближи[към Мухаммед ] и се спусна.",
  "Той бе на разстояние [ от Мухаммед ] два лъка или по-близо.",
  "Тогава [Аллах посредством Джебраил] разкри на Своя раб [Мухаммед] Откровението.",
  "Сърцето[на Мухаммед ] не излъга за онова, което е видял.",
  "Нима вие ще оспорвате онова, което е видял?",
  "А той [ Мухаммед ] отново го е видял, при друго спускане",
  "[Това се е случило ] до лотосовото дърво на крайния предел,",
  "където е Градината на вечното убежище.",
  "Този лотос е обгърнат с[ невиждано] покривало.",
  "И не се отклони погледът [на Мухаммед от случващото се пред него], и не се откъсна[и не премина границите на позволеното].",
  "Така той видя някои от най-големите знамения на своя Повелител.",
  "А нима не виждате какво са ал-Лат и ал-Узза,",
  "и също - третото [ божество] Манат?",
  "Нима вашите [деца] са от мъжки пол, а пък за Него [оставихте само]­ женския пол?",
  "Наистина, такова разделение би било несправедливо.",
  "Те [ божествата ] са само имена, които назовахте вие и вашите бащи. Аллах не им низпосла никакво доказателство. [Неверниците] следват само догадката и онова, към което са склонни душите, въпреки че при тях дойде напътствието от техния Повелител.",
  "Или[ въпреки волята на Аллах] човек ще получи онова, което пожелае?",
  "Аллах Единствен е Властелинът на живота в отвъдното, и настоящето.",
  "И колко меляикета има на небесата, чието застъпничество не носи никаква полза, докато Аллах не им позволи да се застъпят за тези, които Той благоволи и от които Той е доволен!",
  "Наистина онези, които не вярват в отвъдния живот, назовават меляикетата с женски имена.",
  "Те нямат знание за това и само следват догадката. Ала догадката с нищо не заменя истината.",
  "И се отдръпни от онзи, който се отказва от Нашето напомняне, и пожелава само земния живот!",
  "Това е пределът на тяхното знание. Наистина, твоят Повелител най-добре знае кой се е отклонил от Неговия път и знае кой е напътеният.",
  "На Аллах принадлежи всичко в небесата и всичко на земята, и Той ще въздаде на злосторниците за деянията им и ще въздаде на благодетелните с най-прекрасното,",
  "на онези, които се предпазват от големите грехове и мерзостите, и са допускали само незначителни провинения. Наистина, твоят Повелител е Велик в опрощението. Най-добре Той ви знае, и когато ви сътвори от земята, и когато бяхте зародиши в утробите на вашите майки. И не бъдете уверени, че вашите души са безгрешни, защото най-добре Той знае кои са праведните.",
  "Виждаш ли онзи, който се отвръща [от истината ],",
  "дава малко и му се свиди?",
  "Нима той има знание за съкровеното? Нима той е ясновидец?",
  "Нима той не бе известен за онова, което се съдържа в свитъците на Муса",
  "и Ибрахим, който бе верен [на своя Повелител]?",
  "[А в тези свитъци е записано, ] че никой прегрешил не ще носи върху себе си бремето от греха на друг,",
  "че на човека е приготвено само онова, за което [той е заслужил]със своето старание,",
  "че неговото старание ще му бъде показано,",
  "после напълно ще му се въздаде,",
  "че при твоят Повелител предстои завършекът,",
  "че именно Той заставя[човек] да се смее и да плаче,",
  "че именно Той умъртвява и съживява,",
  "че Той е сътворил съпрузите - мъже и жени -",
  "от капка изливаща се сперма,",
  "и се е задължил да ви сътвори повторно,",
  "че именно Той дарява богатство и удовлетворение,",
  "и именно Той е Повелителят на Шиара [Сириус],",
  "че Той погуби древните адити,",
  "и самудяните, и никого не остави[сред живите ],",
  "а преди тях [погуби] народа на Нух, защото те бяха още по-несправедливи и непокорни,",
  "Той опустоши сринатите [селища на Лут],",
  "които се оказаха покрити с нещо [неописуемо].",
  "[О, човече!] Тогава в кои благодеяния на твоя Повелител се съмняваш?",
  "Той [Мухаммед] е предупредител, каквито са неговите предшественици.",
  "Съдният ден наближава.",
  "Никой освен Аллах, не е способен да отвърне неговото[зло].",
  "Нима на тази вест се чудите,",
  "и се смеете, а не плачете,",
  "и нехайно се забавлявате?",
  "Сведете чела до земята в суджуд пред Аллах и Нему се покланяйте!",
  "Наближи Часът и луната се разцепи.",
  "Но когато и да видят [многобожниците] някакво знамение, те се отдръпват и казват: “Продължителна магия.”",
  "Те не са признали [знаменията], и следват своите страсти, но за всяко дело има край.",
  "При тях вече дойдоха вести, които да ги възпират [от неверието].",
  "Съвършена мъдрост, ала предупрежденията не са им донесли полза.",
  "Затова се отвърни от тях! А в Деня, когато глашатаят ги призове към нещо ужасно,",
  "те със сведен поглед ще излязат от гробовете като разпилени скакалци.",
  "Те ще се устремят натам, откъдето ги зоват, и ще кажат неверниците: “Това е тежък Ден.”",
  "Преди тях и народът на Нух отричаше Нашия раб и казваха: “Той е луд!” Те го прогониха,",
  "и тогава Нух призова своя Повелител, казвайки: “Аз съм победен, помогни ми!”",
  "И разтворихме Ние вратите на небето, откъдето започна да се излива вода,",
  "и сторихме да бликнат извори от земята. Водите[на небесата и земята] се сляха по предопределената повеля[на Аллах],",
  "и Ние качихме [Нух и неговото семейство] и го отнесохме върху кораб от дъски и гвоздеи,",
  "Той плаваше пред Очите Ни като награда за онзи, който бе отричан.",
  "И оставихме това като знамение[за бъдещите поколения]. Но има ли кой да се поучи?",
  "Колко ужасни бяха Моето наказание и Моето предупреждение!",
  "И сторихме Корана лесен за поучение. Но има ли кой да се поучи?",
  "И адитите отхвърлиха [пророкът Худ]. Колко ужасни бяха Моето наказание и Моето предупреждение!",
  "Наистина, Ние изпратихме срещу тях ураганен вихър в ден, преизпълнен със злощастие.",
  "[Ураганът] изтръгващ [от земята] хората, [и те падаха мъртви] сякаш са стволове на изскубнати палми.",
  "Колко ужасни бяха Моето наказание и Моето предупреждение!",
  "И сторихме Корана лесен за поучение. Но има ли кой да се поучи?",
  "И самудяните отричаха предупреждението.",
  "И казаха: “Нима ние ще последваме човек от нас? Тогава ние ще изпаднем в заблуда и безумие.",
  "Нима само на него бе разкрито Поучението измежду нас? Не! Той е надменен лъжец.”",
  "Утре те ще научат, кой е надменен и злостен лъжец.",
  "[О, Салих!] Ние изпращаме камилата, за да ги изпитаме. Ти само почакай и бъди търпелив!",
  "И ги извести, че водата е поделена между тях [и камилата]! И нека на всеки водопой да идват [ в определеното им време].",
  "Тогава те извикаха техен другар [ да заколи камилата] и той се зае, и я закла.",
  "Колко ужасни бяха Моето наказание и Моето предупреждение!",
  "Наистина, Ние ги поразихме с един единствен вопъл, и те заприличаха на [изсъхнала] слама, от която се прави ограда [на плевнята].",
  "И сторихме Корана лесен за поучение. Но има ли кой да се поучи?",
  "Народът на Лут [също така]отричаше предупреждението.",
  "Наистина, Ние ги обсипахме с камъни, и само семейството на Лут Ние спасихме на развиделяване,",
  "като милост от Нас. Така Ние възнаграждаваме онзи, който е благодарен.",
  "И ги предупреди [Лут] за Нашето наказание, но те се усъмниха в предупреждението.",
  "И поискаха от него да ги допусне до гостите си. Тогава Ние ослепихме очите им [ и бе им казано:] “Вкусете Моето наказание и Моето предупреждение!”",
  "И рано сутринта ги порази неотвратимо наказание,",
  "[ и бе им казано:] “Вкусете Моето наказание и Моето предупреждение!”",
  "И сторихме Корана лесен за поучение. Но има ли кой да се поучи?",
  "Предупреждения дойдоха и при семейството на Фирауна.",
  "Те напълно отхвърлиха Нашите знамения, и затова ги сграбчихме, както подобава на Всесилният, Всемогъщият.",
  "С какво неверниците сред вас са по-добри от онези [неверници]? Нима вие имате договор за оневиняване, закрепен в [предишните] Книги?",
  "Възможно е да кажат: “Ние сме непобедимо множество и ще си помагаме един на друг?”",
  "Ала тяхното множество ще бъде разгромено и ще обърне гръб в бягство!",
  "Часът - това е определеният им срок, и този Час е най-ужасният и най-горчивият.",
  "Наистина, [в този свят] престъпниците са се отклонили от пътя и страдат.",
  "В Деня, когато ще бъдат повлечени по лице в Огъня[ще им бъде казано:] “Вкусете от допира на Джехеннема Сакар!”",
  "Наистина, Ние сътворихме всяко нещо съгласно Предопределението.",
  "Ние заповядаме веднъж [и Нашата повеля се изпълнява], докато мигне окото.",
  "Вече погубихме [много] такива, като вас. Но има ли сред вас, който да се поучи [Нашите предупреждения]?",
  "И всяко нещо, което са извършили, [е записано от меляикетата] в книгите [ на делата ]",
  "В тях е начертано и малкото, и голямото.",
  "Наистина, праведните ще пребъдат сред градини и реки,",
  "в мястото на истината при Всемогъщия Властелин.",
  "Всемилостивия,",
  "Който поучава на Корана,",
  "Той е сътворил човека,",
  "и го е научил да се изразява.",
  "Слънцето и луната [се движат] в съответствие [с предначертания] порядък.",
  "Звездите и дърветата се прекланят [пред Аллах].",
  "Той е въздигнал небето и отредил везните,",
  "за да не престъпвате мярката в претеглянето.",
  "И отмервайте справедливо, и не ощетявайте в мярката!",
  "И земята Той разпростря за тварите.",
  "на която има плодове и палми с обвити гроздове[в които растат фурми],",
  "и житни класове, и благоуханни растения.",
  "Кое от благодеянията на вашият Повелител вие не признавате?",
  "Той е сътворил човека от звънка глина като грънчарско изделие,",
  "и е сътворил джиновете от пламъка на огъня.",
  "Кое от благодеянията на вашият Повелител вие не признавате?",
  "[Той е] Повелителят на двата изтока и Повелителят на двата запада.",
  "Кое от благодеянията на вашият Повелител вие не признавате?",
  "Той е пуснал двете морета да се срещнат едно с друго,",
  "[ и въздигна] между тях преграда, през която не могат да проникнат.",
  "Кое от благодеянията на вашият Повелител вие не признавате?",
  "От двете [морета] излизат бисери и корали.",
  "Кое от благодеянията на вашият Повелител вие не признавате?",
  "И Негови са плаващите кораби, въздигнали се като планини в морето.",
  "Кое от благодеянията на вашият Повелител вие не признавате?",
  "Всичко живо на земята ще изчезне.",
  "Вечен е само Ликът на твоя Повелител, Преславен и Благороден.",
  "Кое от благодеянията на вашият Повелител вие не признавате?",
  "Умолява Го всичко на небесата и на земята. Всеки миг Той изявява някакво дело.",
  "Кое от благодеянията на вашият Повелител вие не признавате?",
  "[О, джинове и хора!] Ще си направим труда, за да се заемем с вас.",
  "Кое от благодеянията на вашият Повелител вие не признавате?",
  "О, множество от джинове и хора! Ако можете да проникнете зад пределите на небесата и на земята, проникнете! Но вие няма да го сторите, ако Аллах не ви дари със сила за това!",
  "Кое от благодеянията на вашият Повелител вие не признавате?",
  "Против вас ще бъде изпратен пламък от огън и дим, и с нищо не ще си помогнете един на друг.",
  "Кое от благодеянията на вашият Повелител вие не признавате?",
  "[Ще удари часът] когато небето се разцепи, и се обагри, като почервеняла кожа...",
  "Кое от благодеянията на вашият Повелител вие не признавате?",
  "В този Ден нито хората, нито джиновете ще бъдат питани за греховете им.",
  "Кое от благодеянията на вашият Повелител вие не признавате?",
  "Грешниците ще бъдат разпознати по техния белег, и ще бъдат хванати за перчема и за краката.",
  "Кое от благодеянията на вашият Повелител вие не признавате?",
  "Това е Джехеннемът, който грешниците отричат.",
  "Те ще обикалят между него и вряща, кипяща вода.",
  "Кое от благодеянията на вашият Повелител вие не признавате?",
  "А за онзи, който се страхува да застане пред своя Повелител, са приготвени две Градини.",
  "Кое от благодеянията на вашият Повелител вие не признавате?",
  "[В тези Градини растат дървета] с разклонени стволове.",
  "Кое от благодеянията на вашият Повелител вие не признавате?",
  "В двете [Градини] текат [водите] на два извора.",
  "Кое от благодеянията на вашият Повелител вие не признавате?",
  "Там от всеки плод има по два вида.",
  "Кое от благодеянията на вашият Повелител вие не признавате?",
  "Полегнали върху постели с подплата от брокат, а над тях плодовете на двете градини ще са близо.",
  "Кое от благодеянията на вашият Повелител вие не признавате?",
  "Там ще има девици с целомъдрен поглед, с които преди не са имали близост нито човек, нито джин.",
  "Кое от благодеянията на вашият Повелител вие не признавате?",
  "Сякаш [девиците]са рубини и корали...",
  "Кое от благодеянията на вашият Повелител вие не признавате?",
  "Нима въздаянието за добрината е друго освен добрина?",
  "Кое от благодеянията на вашият Повелител вие не признавате?",
  "И освен тези две има­ още две градини.",
  "Кое от благодеянията на вашият Повелител вие не признавате?",
  "[Тези градини са] тъмнозелени.",
  "Кое от благодеянията на вашият Повелител вие не признавате?",
  "В тях има два бликащи извора.",
  "Кое от благодеянията на вашият Повелител вие не признавате?",
  "Там има плодове и палми с фурми, и нарове.",
  "Кое от благодеянията на вашият Повелител вие не признавате?",
  "Там има добродетелни и прекрасни девици.",
  "Кое от благодеянията на вашият Повелител вие не признавате?",
  "[Тези девици] са чернооки хубавици, пазени в шатри",
  "Кое от благодеянията на вашият Повелител вие не признавате?",
  "С тях преди не са имали близост нито човек, нито джин.",
  "Кое от благодеянията на вашият Повелител вие не признавате?",
  "Облегнати върху зелени възглавници и прекрасни килими...",
  "Кое от благодеянията на вашият Повелител вие не признавате?",
  "Благословено да е името на твоя Повелител, Преславният Великодушният!",
  "Когато настъпи неизбежното Събитие,",
  "никой не ще може да го отрече.",
  "То ще принизи [едни] и ще извиси [други].",
  "Когато земята се разтърси в трус",
  "когато планините рухнат и се превърнат в отломки,",
  "и станат разпиляна прах,",
  "вие ще се разделите на три групи:",
  "Едни ще се окажат отдясно. Колко ли [са щастливи] тези, които са отдясно?",
  "Други ще се окажат­ отляво. Колко ли [са нещастни] тези, които са отляво?",
  "[А третите ще са] изпреварили [останалите в извършването на благодеяния]. Те ще изпреварят [всички останали в Дженнета]",
  "Тези са приближените [на Аллах].",
  "[Те ще пребъдат] в благодатните Градини.",
  "Повечето са от предишните поколения,",
  "И малцина от сетните.",
  "[Те ще са полегнали] на украсени ложи,",
  "облегнати там един срещу друг.",
  "Вечно млади юноши ще им поднасят",
  "бокали и кани, и чаши [ с напитка] от извор,",
  "от която не боли глава и не се губи разсъдък.",
  "И плод, какъвто изберат,",
  "и птиче месо, каквото обичат.",
  "[Ще бъдат под ласките] на девойки с големи прелестни очи,",
  "подобни на скрити [в раковина] бисери",
  "като награда за онова, което са извършили [в земния живот].",
  "Там те няма да чуят никаква суетна или греховна реч,",
  "а само словото: “Мир! Мир!”.",
  "А онези, които стоят отдясно... Какво ли ще е за онези, които стоят отдясно?",
  "Ще са сред лотоси без бодли",
  "и натежали бананови дървета,",
  "и просторна сянка,",
  "и лееща се вода,",
  "и изобилие от плодове,",
  "винаги достъпни и разрешени,",
  "[Те ще са полегнали] на възвишени ложи.",
  "Ние сме ги сътворили съвършени,",
  "и отредихме да са девици",
  "любещи, и връстнички [на своите съпрузи].",
  "Това е за онези, които са отдясно.",
  "Повечето са от предишните поколения,",
  "­и малцина от сетните.",
  "А онези, които стоят отляво... Какво ли ще е за онези, които стоят отляво?",
  "[Те ще се окажат]в огнен вихрен вятър и вряща вода,",
  "и под сянка от черен дим.",
  "Там няма нито прохлада, нито е приятно.",
  "Преди това те тънеха в разкош,",
  "и упорстваха в огромен грях.",
  "И казваха: “Какво! Като умрем и станем пръст и кости, нима наистина ще бъдем наново съживени?",
  "Или ще бъдат съживени нашите древни праотци?”",
  "Кажи: “Наистина, и древните, и сетните поколения,",
  "ще бъдат събрани на определено място в знайния Ден.",
  "Тогава вие, заблудени неверници,",
  "непременно ще ядете от дървото Заккум.",
  "И ще си пълните с него стомасите,",
  "и ще пиете след това от врящата вода,",
  "както пият прежаднелите камили.”",
  "Това е угощението им в Съдния ден.",
  "Ние ви сътворихме. Защо тогава не повярвате[в истината за съживяването]?",
  "Какво си мислите за семето, което изливате?",
  "Вие ли създавате от него [човека], или Ние сме го сътворили?",
  "Ние отредихме смъртта за вас, и нищо не може да Ни попречи",
  "да променим вашият облик и да ви пресъздадем такива, в каквито вие не си и представяте.",
  "Вие вече знаете за първото сътворяване. Защо тогава не се позамислите?",
  "Помислихте ли за онова, което сеете?",
  "Вие ли карате да расте [посев], или Ние го караме?",
  "Ако пожелаехме, бихме го сторили на суха слама и щяхте да останете слисани:",
  "[и бихте казали]: “Наистина, постигна ни беда,",
  "и сме лишени [от прехрана].”",
  "Помислихте ли за водата, която пиете?",
  "Вие ли я изсипвате от облака или Ние я изсипваме?",
  "Ако пожелаехме, бихме я сторили горчива. Защо тогава сте неблагодарни?",
  "Помислихте ли за огъня, който разпалвате?",
  "Вие ли създавате дърветата [годни за поддържане] на огъня, или Ние сме ги създали?",
  "Ние го сторихме като напомняне [за пламъците в Джехеннема] и за ползване от онези, които се нуждаят.",
  "Затова прославяй името на твоя Повелител, Превеликия!",
  "Но не, кълна се в залезите на звездите!",
  "А това е велика клетва, само ако знаехте.",
  "Наистина, това е свещен Коран,",
  "съхраняван в съкровена Книга.",
  "Докосват го само пречистените [меляикета].",
  "Той е низпослан от Повелителя на световете.",
  "Нима ще пренебрегнете това Откровение,",
  "и ще го отричате, [вместо да благодарите на Аллах] за дарената ви милост?",
  "И когато [душата на умиращия] стигне гърлото,",
  "тогава вие само гледате,",
  "а Ние сме по-близо до него от вас, ала не виждате това.",
  "Ако вие действително не бъдете съдени, защо тогава",
  "не върнете обратно [умиращия към живота]? [Върнете го] ако говорите истината?",
  "И ако [умиращият] е от приближените [на Аллах],",
  "тогава той ще е придобил покой, благоухание и благодатната Градина.",
  "Ако бъде измежду онези отдясно,",
  "тогава [ще му се каже]: “Мир на теб! Ти се оказа един от онези отдясно!”",
  "Ако бъде заблуден неверник,",
  "тогава угощението за него ще бъде от вряща вода",
  "и изгаряне в Огъня на Джехеннема.",
  "Това е достоверната истина.",
  "Затова прославяй името на твоя Повелител, Превеликия!",
  "Всичко в небесата и всичко на земята прославя Аллах. Той е Всемогъщия, Премъдрия.",
  "Негова е властта на небесата и на земята. Той съживява и Той умъртвява. Той за всяко нещо има сила.",
  "Той е Изначалния и Безкрайния, и Явния, и Скрития. Той всяко нещо знае.",
  "Той е Онзи, Който е сътворил небесата и земята за шест дни, после се въздигна [безподобен] Той на Трона. Той знае какво прониква в земята и какво излиза от нея, и какво пада от небето, и какво се издига на него. Той е с вас, където и да сте. Аллах вижда всичко, което вие вършите.",
  "Негово е владението на небесата и на земята. При Аллах ще бъдат върнати делата.",
  "Той въвежда нощта в деня и въвежда деня в нощта. И знае съкровеното в сърцата.",
  "Вярвайте в Аллах и в Неговия Пратеник, и раздавайте[по пътя на Аллах] от онова, което ви е дарено в наследство! За онези от вас, които вярват и раздават [по пътя на Аллах], е приготвено велика награда.",
  "И какво ви е, защо не искате да повярвате в Аллах, когато Пратеника ви зове да повярвате във вашия Повелител? А той вече получи вашия обет. [Помнете това, ] ако сте вярващи!",
  "Той е, Който низпослава на Своя раб ясни знамения, за да ви изведе от тъмнините към светлината. Аллах към вас е Състрадателен, Милосърден.",
  "И какво ви е, защо да не раздавате по пътя на Аллах? Аллах е Единственият Наследник на небесата и на земята. Не са равни онези от вас, които раздаваха и се сражаваха [по пътя на Аллах] до победата [над езичниците], [с останалите, които не са постъпвали така]. Те са на по-високо стъпало от онези, които раздаваха и се сражаваха [след победата над езичниците]. Но на всички тях Аллах обеща най-прекрасното, и Аллах знае това, което вършите.",
  "На онзи, който дава хубав заем [по пътя] на Аллах Той ще му го умножи и за него ще има щедра награда.",
  "В Деня, когато видиш[о, Мухаммед] правоверните мъже и жени с тяхната светлина, устремена пред тях, и в десниците им [тогава ще връчат книгата на техните деяния, и ще им се каже:] “Радостната вест за вас Днес са Градините, сред които реки текат. В тях ще пребивавате вечно. Това е великото спасение.”",
  "В този Ден лицемерите и лицемерките ще кажат на правоверните: “Почакайте ни, за да придобием от вашата светлина!” Ще им бъде казано: “Върнете се назад и търсете светлина!” И ще се въздигне между тях стена с врата. Отвътре ще е милостта, а от външната страна ще е наказанието.",
  "[Лицемерите] ще прогласят, питайки: “Не бяхме ли с вас?” [Правоверните] ще кажат: “Да, наистина, ала ви изкусиха вашите души и дебнехте, и се съмнявахте, и ви подмамиха вашите мечти, докато се яви повелята на Аллах. Измамникът ви измами за Аллах.”",
  "Днес не ще бъде взет откуп[за избавление от Джехеннема] нито от вас [лицемери ], нито от онези, които не повярваха. Вашето обиталище е Огънят. Той най-добре ви подхожда. И колко лоша е тази участ!",
  "Не е ли настъпило времето за правоверните, когато техните сърца ще се почувстват смирени при споменаването на Аллах и това, което е низпослано от истината, за да не бъдат като онези, на които е била дарена Книгата преди тях и срокът им е бил продължен, но техните сърца се ожесточиха, и мнозина от тях станаха нечестивци?",
  "Знайте, че Аллах съживява земята след нейната смърт! Ние вече сме ви разяснили знаменията, и може би ще се вразумите!",
  "На раздаващите милостиня мъже и жени, които дават хубав заем на Аллах, ще им бъде умножено и ще има за тях щедра награда.",
  "Онези, които вярват в Аллах и в Неговите пратеници, те са всеправдивите и загиналите по пътя на Аллах, които[се намират близо] до техния Повелител. За тях е приготвена награда и светлина. А онези, които не вярват и взимат за лъжа Нашите знамения, те са обитателите на Огъня.",
  "Знайте, че земният живот е само игра и забава, украса и хвалба между вас, и увеличаване на имотите и децата. Всичко това е подобно на растения след дъжд ­ възхищават земеделеца, после изсъхват и ги виждаш пожълтели, после стават на съчки. В отвъдния живот има сурово наказание [за неверниците] и опрощение от Аллах и благоволение [за правоверните]. А земният живот е само измамна наслада.",
  "Надпреварвайте се към опрощението от вашия Повелител и към Градината с ширина, колкото ширината на небето и на земята, приготвена за онези, които повярваха в Аллах и в Неговите пратеници! Това е милостта на Аллах. Дава я Той комуто пожелае. Аллах притежава великата милост.",
  "Всяка беда, която сполети земята и вашите души[е записана] в Книга още преди да сме я породили. Наистина, за Аллах това е лесно.",
  "[Това е записано в Книга] за да не страдате за онова, което ви се е изплъзнало и да не ликувате за онова, което ви е дарено. Аллах не обича горделивите, самохвалците,",
  "които се скъпят и повеляват на хората скъперничество. А който се отвърне [от истината] ­ Аллах е Пребогатия, Всеславния.",
  "Изпратихме Нашите пратеници с ясните знаци и низпослахме заедно с тях Книгата и везната, за да постъпват хората справедливо. И низпослахме желязото, в което се съдържат силно зло и полза за хората. Всичко това е за да изпита Аллах кой дори в уединение помага на Него [в религията] и на Неговите пратеници. Аллах е Всесилен, Всемогъщ.",
  "И изпратихме Нух и Ибрахим, и отредихме сред тяхното потомство да бъдат пророчеството и Книгата. Сред тях е имало и такива, които са избрали правия път, ала мнозина от тях бяха нечестивци.",
  "Сетне проводихме по стъпките им Нашите пратеници, и проводихме след тях Иса, сина на Мерйем, и му дадохме Инджил, и вложихме в сърцата на онези, които го последваха, състрадание и милосърдие. Но монашеството го измислиха те самите. Ние не сме им предписали това, а те [са си го измислили] за стремеж към благоволението на Аллах. Но те не спазваха[закона], както трябваше да се спазва. На тези измежду тях, които повярваха, Ние им въздадохме според тяхната заслуга, но мнозина от тях бяха нечестивци.",
  "О вие, които повярвахте! Бойте се от Аллах и вярвайте в Неговия Пратеник! Той ще ви даде двоен дял от Своята милост. И ще стори за вас светлина, която ще ви показва пътя, и ще ви опрости. Аллах е Опрощаващ, Милосърден.",
  "И нека хората на Книгата знаят, че нямат власт над нищо от благодатта на Аллах и че благодатта е в Ръката на Аллах. Дава я Той комуто пожелае. Аллах е Владетелят на великата благодат.",
  "Чу Аллах думите на онази, която спореше с теб за своя съпруг и се оплака на Аллах. Аллах чу вашия разговор. Аллах е Всечуващ, Всезрящ.",
  "Тези от вас, които изоставят жените си като ги наричат майки да знаят, че те не са им майки. Техните майки са само онези, които са ги родили. Те наистина изричат скверни думи и лъжа. Аллах е Извиняващ, Опрощаващ.",
  "Онези, които [така] изоставят жените си, но после си върнат думите да освободят роб, преди да са ги докоснали. С това бивате поучавани. И Аллах е сведущ за онова, което вършите.",
  "А който не може, да говее два поредни месеца, преди да се докоснат. А който не е в състояние, да нахрани шестдесет нуждаещи се. Това е, за да вярвате в Аллах и в Неговия Пратеник. Тези са границите на Аллах. А за неверниците има болезнено мъчение.",
  "Онези, които се противят на Аллах и на Неговия Пратеник, ще бъдат сломени, както бяха сломени и онези преди тях. Вече низпослахме ясни знамения. А за неверниците има унизително мъчение.",
  "Един Ден Аллах ще ги съживи всички и ще ги извести за техните дела. Аллах пресметна, а те забравиха. Аллах на всяко нещо е свидетел.",
  "Не виждаш ли, че Аллах знае всичко на небесата и всичко на земята? Няма тайна беседа между трима, без Той да е четвъртият, или между петима без Той да е шестият. И били те по-малко от това или повече – Той винаги е с тях, където и да се намират. После, в Деня Къямет, ще ги извести за делата им. Аллах всяко нещо знае.",
  "Не виждаш ли онези, на които бе забранена тайната беседа? После се връщат към онова, което им бе забранено, и тайно разговарят за грях и вражда, и неподчинение на Пратеника. И когато идват при теб, те поздравяват с онова, с което Аллах не те поздравява, и си казват: “Защо Аллах не ни наказва за нашите думи?” Достатъчен им е Джехеннем. Ще горят в него. Колко лоша е тази участ!",
  "О, вярващи, ако разговаряте тайно, не разговаряйте за грях и вражда, и неподчинение на Пратеника, а разговаряйте за праведност и благочестивост, и се бойте от Аллах, при Когото ще бъдете събрани!",
  "Тайната [враждебна] беседа е само от шейтана, за да наскърбява вярващите. Но той не ще им навреди с нищо без позволението на Аллах. На Аллах да се уповават вярващите!",
  "О вярващи, когато ви се каже: “Сторете място!” на вашите събрания, тогава сторете място, и Аллах ще ви надари с просторно място. А когато ви се каже: “Станете!” тогава ставайте Аллах ще издигне по степени онези измежду вас, които вярват и онези, които са дарени със знание. Аллах е Сведущ за това, което вършите.",
  "О, вярващи, ако ще разговаряте насаме с Пратеника, раздайте преди вашия разговор милостиня! Това е най-доброто за вас и най-чистото. А ако не можете ­ Аллах е опрощаващ, милосърден.",
  "Нима ви е страх да раздавате милостиня преди разговора си насаме? Ако не го извършите, а Аллах вече ви позволи това, извършете молитвата и давайте милостинята зекят, и се покорявайте на Аллах и на Неговия Пратеник! Сведущ е Аллах за вашите дела.",
  "Не виждаш ли сближилите се с народ, комуто Аллах се е разгневил? Те не са нито от вас, нито от тях и се кълнат в лъжата, знаейки.",
  "Аллах е приготвил за тях сурово мъчение. Лошо е онова, което вършат!",
  "Те сторват от своите клетви прикритие и възпират от пътя на Аллах. За тях има унизително мъчение.",
  "С нищо не ще ги избавят от Аллах нито имотите, нито децата им. Тези са обитателите на Огъня, там ще пребивават вечно.",
  "Един Ден Аллах ще ги съживи всички и ще Му се кълнат, както се кълнат и на вас, и ще мислят, че имат полза. Ала те са лъжците!",
  "Завладя ги сатаната и ги накара да забравят споменаването на Аллах. Тези са привържениците на сатаната. Ала привържениците на сатаната са губещите.",
  "Онези, които се противят на Аллах и на Неговия Пратеник, те са сред най-унизените.",
  "Аллах предписа: “Аз ще надвия, и Моите пратеници.” Аллах е всесилен, всемогъщ.",
  "Не ще намериш хора, които вярват в Аллах и в Сетния ден, да обичат противящите се на Аллах и на Неговия Пратеник, дори да са бащите или синовете им, или братята, или роднините им. На тези Той вложи вярата в сърцата им и ги подкрепи с дух от Себе си. И ще ги въведе в Градините, сред които реки текат, там ще пребивават вечно. Аллах е доволен от тях и те са доволни от Него. Те са привържениците на Аллах. А привържениците на Аллах са сполучилите.",
  "Всичко на небесата и всичко на земята прославя Аллах. Той е Всемогъщия, Премъдрия.",
  "Той е, Който прогони от домовете им при първото изселване неверниците сред хората на Книгата. Вие не мислехте, че ще излязат, а те мислеха, че крепостите им ще ги защитят от Аллах. Но повелята на Аллах дойде при тях оттам, откъдето не очакваха, и всели в сърцата им ужас, та разрушиха своите домове със собствените си ръце и с ръцете на вярващите. Поучете се, о, зрящи хора!",
  "И ако Аллах не им бе предписал отпращане, щеше да ги мъчи в земния живот, а в отвъдния за тях е мъчението на Огъня.",
  "Това е, защото се противяха на Аллах и на Неговия Пратеник. А за който се противи на Аллах, то Аллах е строг в наказанието.",
  "Каквато и палма да отсечете или да я оставите изправена върху корените й, то е с позволението на Аллах и за да опозори Той нечестивците.",
  "За онова, което Аллах дари от тях на Своя Пратеник вие не препускахте нито на коне, нито на камили. Но Аллах овластява Своите пратеници над когото пожелае. Аллах за всяко нещо има сила.",
  "Онова, което Аллах е дарил на Своя Пратеник от жителите на селищата, принадлежи на Аллах и на Пратеника, и на роднините [му], и на сираците, и нуждаещите се, и пътниците [в нужда], за да не бъде в обращение сред богатите измежду вас. И каквото Пратеника ви даде, вземете го! А каквото ви забрани, оставете го! И бойте се от Аллах! Аллах е строг в наказанието.",
  "[Част от придобитото е ] за бедняците-преселници, които бяха прогонени от своите домове и имоти. Те се стремят към милостта и благоволението на Аллах, и помагат на Аллах и на Неговия Пратеник. Те са искрените.",
  "А тези, които са живели в дома [на преселението Медина] и приели вярата преди тях [т.е. преди преселението на мекканците], обичат преселилите се при тях и не усещат в сърцата си завист за онова, което им бе дарено. Предпочитат ги пред себе си дори ако те самите са в нужда. А които се опазят от скъперничеството на душите си те са сполучилите.",
  "А които дойдоха след тях, казват: “Господарю наш! Опрости нас и братята ни, които повярваха преди нас! И не влагай в сърцата ни омраза към онези, които повярваха! Господарю наш! Ти си Състрадателен, Милосърден.”",
  "Не виждаш ли как лицемерите казват на своите братя сред хората на Книгата, които не повярваха: “Ако бъдете прогонени, ще излезем заедно с вас и не ще се подчиним заради вас никога на никого, и ако бъдете нападнати, ще ви подкрепим.” Аллах е Свидетел, че наистина са лъжци.",
  "Ако бъдат прогонени, те не ще излязат заедно с тях и ако бъдат нападнати, не ще ги подкрепят. А ако ги подкрепят, ще обърнат гръб в бягство. После не ще им се помогне.",
  "В сърцата им вие сте по-страшни от Аллах. Това е, защото са хора, които не схващат.",
  "И не ще се сражават с вас вкупом, освен ако са в укрепени селища или зад стени. Враждебността помежду им е силна. Смяташ ги, че са вкупом, ала сърцата им са разединени. Това е, защото са хора, които не проумяват.",
  "Подобно на онези, които бяха преди тях неотдавна, те вкусиха пагубността на своето дело и за тях има болезнено мъчение",
  "Подобно на шейтан“Отхвърли вярата!” А щом стане неверник, казва: “Непричастен съм към теб. Страхувам се от Аллах, Повелителят на световете.”",
  "Последствието и за двамата е, че ще пребъдат в Огъня, там ще пребивават вечно. Такова е възмездието за угнетителите",
  "О вие, които повярвахте, бойте се от Аллах! И нека всяка душа съзре, какво си е приготвила за утрешния ден! И бойте се от Аллах! Наистина, Аллах е Сведущ в това, което вършите!",
  "И не бъдете като онези, които забравиха Аллах, ­затова Той ги накара да забравят себе си! Те са нечестивците.",
  "Не са равни обитателите на Огъня и обитателите на Дженнета. Обитателите на Рая са спасените.",
  "Ако бяхме низпослали този Коран върху планина, щеше да я видиш смирена, разцепена от страх пред Аллах. Тези примери ги даваме на хората, за да размислят.",
  "Той е Аллах, няма друго божество освен Него Знаещия и съкровеното, и явното. Той е Всемилостивия, Милосърдния.",
  "Той е Аллах, няма друго божество освен Него Властелина, Пресветия, Съвършения, Верния, Наблюдаващия, Всемогъщия, Подчиняващия, Превъзходния! Хвала на Аллах! Пречист е Той от онова, с което Го съдружават!",
  "Той е Аллах Твореца Създателя, Ваятеля! Негови са Най-прекрасните имена. Прославя Го всичко на небесата и на земята. Той е Всемогъщия, Премъдрия.",
  "О вие, които повярвахте! Не взимайте за ближни Моите врагове и вашите врагове! Вие се отнасяте с обич към тях, а те не повярваха в истината, която дойде при вас. Прогонват Пратеника и вас, защото вярвате в Аллах, вашия Повелител. Ако излизате на борба по Моя път и се стремите към Моето благоволение... Скривате обичта към тях, но Аз най-добре знам какво спотайвате и какво показвате. А който от вас направи това, той се е отклонил от правия път.",
  "Ако пътища ви се сближат, ще се окажат ваши врагове и ще ви вредят с ръцете и езиците си, желаейки да станете неверници.",
  "Не ще ви помогнат нито вашите роднинства, нито вашите деца в Съдния Ден Къямет. Той ще ви раздели. Аллах вижда това, което вършите.",
  "Хубав пример за вас са Ибрахим и онези, които бяха заедно с него, когато казаха на своя народ: “Непричастни сме към вас за онова, на което служите вместо на Аллах! Ние ви отхвърляме и ще се прояви вражда и омраза помежду ни, докато не повярвате единствено в Аллах.” Освен думите на Ибрахим към баща му: “Ще моля за твоето опрощение, но нямам власт да се застъпя за теб пред Аллах. Повелителю наш, на Теб се уповаваме и към Теб се обръщаме, и към Теб е завръщането.",
  "Повелителю наш, не ни подлагай на изпитание чрез неверниците и ни опрости! Повелителю наш, наистина Ти си Всемогъщия, Премъдрия.”",
  "Те са хубав пример за вас - за всеки, който се надява на Аллах и на Сетния ден. А който се отвърне Аллах е Пребогатия, Всеславния.",
  "Аллах може да породи обич между вас и онези от тях, с които враждувахте. Аллах е Всемогъщ. Аллах е Опрощаващ, Милосърден.",
  "Аллах не ви забранява да се отнасяте с добро и да постъпвате справедливо към онези, които не воюват с вас в религията и не ви прогонват от домовете ви. Аллах обича справедливите.",
  "Аллах ви забранява само да се сближавате с онези, които воюват с вас в религията и ви прогонват от домовете ви, и помагат за прогонването ви. А които се сближават с тях те са угнетителите.",
  "О, вярващи, ако дойдат при вас вярващите жени като преселнички, изпитайте ги! Аллах най-добре знае вярата им. И ако узнаете, че са вярващи, не ги връщайте при неверниците! Нито жените са разрешени за тях, нито пък те са разрешени за жените. И дайте на мъжете им онова, което те са похарчили! Не е грях за вас да се ожените за такива, ако им дадете сватбените дарове. И не задържайте [о, вярващи мъже] вашите отрекли се от вярата жени, и си искайте, каквото сте похарчили, и те [невярващите мъже] нека искат, каквото са похарчили [за техните повярвали жени]! Това е присъдата на Аллах. Той отсъжда между вас. Аллах е всезнаещ, премъдър.",
  "И ако сте изпуснали нещо от [похарченото за] съпругите ви [отишли] при неверниците, и вземете придобивка [в битка], тогава дайте на онези, чиито съпруги са ги напуснали, толкова, колкото те са похарчили, и бойте се от Аллах, в Когото вярвате!",
  "О, Пророче! Ако дойдат при теб вярващите жени да ти се закълнат, че не ще съдружават нищо с Аллах и не ще крадат, и не ще прелюбодействат, и не ще убиват децата си, и не ще скалъпват клевета за онова, което е между ръцете и краката им, и че ще те слушат в одобряваното, приеми клетвата им и моли Аллах да им опрости! Наистина Аллах е опрощаващ, милосърден.",
  "О вие, които повярвахте! Не се сближавайте с хора, на които Аллах се е разгневил! Изгубили са те надежда за отвъдния живот, както и неверниците са изгубили надежда, че намиращите се в гробовете ще се върнат към живота.",
  "Всичко на небесата и всичко на земята прославя Аллах. Той е Всемогъщия, Премъдрия.",
  "О вие, които повярвахте! Защо говорите онова, което не вършите?",
  "Най-омразно пред Аллах е да говорите онова, което не вършите.",
  "Аллах обича онези, които се сражават по Неговия път в редица, сякаш са здрава крепост.",
  "И каза Муса на своя народ: “О, народе мой, защо ме огорчавате, след като вече узнахте, че аз съм пратеник на Аллах при вас?” И когато се отклониха, Аллах отклони сърцата им. Аллах не напътва нечестивите хора.",
  "И каза Иса, синът на Мерйем: “О, синове на Исраил, аз съм пратеник на Аллах при вас, да потвърдя Теврата преди мен и да благовестя за пратеник, който ще дойде след мен. Името му е Ахмед.” А когато [Мухаммед] им донесе ясните знаци, казаха: “Това е явна магия.”",
  "И кой е по-голям угнетител от онзи, който измисля лъжа за Аллах, когато го зоват към Исляма? Аллах не напътва хората- угнетители.",
  "Те искат да угасят светлината на Аллах с уста. Но Аллах ще стори да засияе в пълнота Неговата светлина, дори неверниците да възненавиждат това.",
  "Той е, Който изпрати Своя Пратеник с напътствието и с правата религия, за да я издигне над всички религии, дори съдружаващите да възненавиждат това.",
  "О, вярващи, да ви посоча ли търговия, която ще ви спаси от болезнено мъчение?",
  "Да вярвате в Аллах и в Неговия Пратеник, и воювайте по пътя на Аллах чрез своите имоти и души. Това е най-доброто за вас, ако знаете.",
  "Тогава Той ще ви опрости греховете и ще ви въведе в Градините, сред които реки текат, и прекрасни жилища в Градините Адн. Това е великото спасение.",
  "И друго, което обичате е помощ от Аллах и близка победа. И възрадвай вярващите!",
  "О, вярващи, бъдете помощници [по пътя] на Аллах, както Иса, синът на Мерйем, каза на учениците си: “Кои са моите помощници [по пътя] на Аллах?” Учениците казаха: “Ние сме помощниците [по пътя] на Аллах.” И част от синовете на Исраил повярва, а друга не повярва. И подкрепихме вярващите срещу врага им, и те станаха победители.",
  "Всичко на небесата и всичко на земята прославя Аллах Властелина, Пресветия, Всемогъщия, Премъдрия.",
  "Той е, Който проводи при неуките Пратеник измежду тях да им чете Неговите знамения и да ги пречисти, и да ги учи на Книгата и на мъдростта, а преди бяха в явна заблуда.",
  "И при други освен тях, които още не са ги последвали... Той е Всемогъщия, Премъдрия.",
  "Това е милостта на Аллах. Дарява я Той комуто пожелае. А милостта на Аллах е велика!",
  "Онези, които бяха натоварени с Теврата, а после не понесоха товара, приличат на магаре, носещо книги. Колко лош е примерът на хората, които взимат за лъжа знаменията на Аллах! Аллах не напътва хората-угнетители.",
  "Кажи: “О, юдеи, щом твърдите, че вие сте ближните на Аллах без другите хора, възжелайте смъртта, ако говорите истината!”",
  "Ала не ще я възжелаят никога заради онова, което със своите ръце са сторили отпреди. Аллах знае угнетителите.",
  "Кажи: “Смъртта, от която бягате, непременно ще ви срещне. После ще бъдете върнати при Знаещия съкровеното и явното, и Той ще ви извести какво сте вършили.”",
  "О вие, които повярвахте! Щом се призове за молитвата в петъчния ден, устремете се към споменаването на Аллах и оставете търговията! Това е най-доброто за вас, ако знаете.",
  "И щом молитвата завърши, разпръснете се по земята и търсете благодат от Аллах, и често споменавайте Аллах, за да сполучите!",
  "И щом видяха търговия или забавление, разотидоха се натам и те оставиха да стоиш. Кажи [о, Мухаммед]: “Това, което е при Аллах, е по-добро от забавлението и от търговията. Аллах е Най-добрият от даряващите препитание.”",
  "Когато идват при теб, лицемерите казват: “Свидетели сме, че ти си Пратеника на Аллах.” Аллах знае, че ти си Неговият Пратеник. Аллах е свидетел, че лицемерите са лъжци.",
  "Те превръщат клетвите си в прикритие и възпират от пътя на Аллах. Наистина лоши са делата им!",
  "Така е, защото повярваха, после станаха неверници, затова бяха запечатани сърцата им, та не разбират.",
  "И като ги гледаш, видът им те възхищава, и като говорят, вслушваш се в думите им. Те са като подпрени дървета. Смятат, че всеки вик е против тях. Те са врагът. Пази се от тях! Да ги порази Аллах! Колко са били подлъгани!",
  "И когато им се каже: “Елате Пратеника на Аллах да моли за вас опрощение!”, те извръщат глави и ги виждаш как надменно се отказват.",
  "Все едно е дали ще молиш опрощение за тях, или не ще молиш. Аллах не ще им опрости. Аллах не напътва нечестивите хора.",
  "Те са, които казват: “Не харчете за онези, които са при Пратеника на Аллах, за да го напуснат!” Но на Аллах принадлежат съкровищниците на небесата и на земята. Ала лицемерите не проумяват.",
  "Казват: “Щом се върнем в ал-Медина, по-могъщият там непременно ще пропъди по-слабия.” А могъществото принадлежи на Аллах и на Неговия Пратеник, и на вярващите. Ала лицемерите не разбират.",
  "О вие, които повярвахте! Нека не ви отвличат от споменаването на Аллах нито вашите имоти, нито вашите деца! А които сторват това, те са губещите.",
  "И раздавайте от онова, което ви дарихме за препитание, преди да е дошла при някого от вас смъртта и той да каже: “Повелителю! Ако ми дадеш малко време, щях да раздавам милостиня и да бъда от праведните!”",
  "Но Аллах на никого не ще даде отсрочка, щом му дойде времето. Сведущ е Аллах за вашите дела.",
  "Всичко на небесата и всичко на земята прославя Аллах. Негова е властта и Негова е възхвалата. Той над всяко нещо има сила.",
  "Той е, Който ви сътвори. Някои от вас са неверници, а други вярващи. Аллах е зрящ за вашите дела.",
  "Той сътвори небесата и земята с истина, и ви придаде образ, и направи образа ви превъзходен, и към Него е завръщането.",
  "Той знае всичко на небесата и на земята. И знае какво спотайвате и какво разкривате. Аллах знае съкровеното в сърцата.",
  "Не стигна ли до вас вестта за онези, които не повярваха преди и вкусиха пагубността на своето дело? За тях има болезнено мъчение.",
  "Това е така, защото техните пратеници им донасяха ясните знаци, а те казваха: “Нима хора ще ни напътват?” И не повярваха, и се отвърнаха. Но Аллах не се нуждае от тях. Аллах е пребогат, всеславен.",
  "Неверниците твърдят, че не ще бъдат съживени след смъртта. Кажи: “Не, кълна се в моя Господар, ще бъдете съживени, после ще бъдете известени за вашите дела. За Аллах това е лесно.”",
  "Вярвайте в Аллах и в Неговия Пратеник, и в Светлината, която низпослахме! Сведущ е Аллах за това, което вършите.",
  "Когато Той ви събере за Деня на събирането, това е Денят, в който ще се разкрие заблудата. От онези, които вярват в Аллах и вършат праведни дела, Той ще отмахне прегрешенията и ще ги въведе в Градините, сред които реки текат. Там ще пребивават вечно. Това е великото спасение.",
  "А които не вярват и взимат за лъжа Нашите знамения, те са обитателите на Огъня, там ще пребивават вечно. И колко лоша е тази участ!",
  "Никоя беда не идва без позволението на Аллах. А който вярва в Аллах, Той напътва сърцето му. Аллах всяко нещо знае.",
  "И се покорявайте на Аллах, и се покорявайте на Пратеника! А ако се отвърнете, за Пратеника Ни е дълг само ясното послание.",
  "Аллах! Няма друг Бог освен Него! Затова на Аллах да се уповават вярващите!",
  "О вие, които повярвахте! Наистина, сред вашите съпруги и деца имате и врагове пазете се от тях! А ако ги помилвате и извините, и простите Аллах е Опрощаващ, Милосърден.",
  "Вашите имоти и деца са изкушение. А при Аллах има велика награда.",
  "Затова бойте се от Аллах, колкото ви е по силите, и слушайте, и се покорявайте, и раздавайте за свое добро! А който се предпази от скъперничеството на своята душа, тези са сполучилите.",
  "Ако заемете хубав заем на Аллах, Той ще ви го умножи. И ще ви опрости. Аллах е Благодарен, Кротък.",
  "Знаещия и съкровеното, и явното, Всемогъщия, Премъдрия.",
  "О, Пророче! Ако се развеждате с жените, развеждайте се с тях в срока, затова и пресмятайте срока, и бойте се от Аллах, вашия Господар! Не ги пропъждайте от домовете им, а и те да не излизат, освен ако са сторили явна мерзост. Това са границите на Аллах. А който престъпва границите на Аллах, той угнетява себе си. Ти и не знаеш, че може би Аллах след това ще реши друго.",
  "А когато наближи определеният срок, то задръжте ги с добро или се разделете с добро! За това вземете за свидетели двама справедливи мъже измежду вас! И потвърдете свидетелството пред Аллах! Това е наставление за онзи, който вярва в Аллах и в Сетния ден. За онзи, който се бои от Аллах, Той ще стори изход,",
  "и ще му даде препитание, оттам откъдето не е предполагал. И който се уповава на Аллах, Той му е достатъчен. Аллах осъществява Своята повеля. Аллах е сторил мярка за всяко нещо.",
  "А за онези от вашите жени, на които се прекрати месечното кръвотечение, и се съмнявате, срокът им е три месеца, същото е и за онези, които все още нямат кръвотечение. А за бременните срокът е, докато родят. А онзи, който се бои от Аллах, Той ще облекчи неговото дело.",
  "Това е повелята на Аллах, която Той ви низпосла. На онзи, който се страхува от Аллах, Той ще му прости злите деяния и ще увеличи неговата награда.",
  "И ги настанявайте [жените в развод], където и вие живеете, според своите възможности, и не им навреждайте, за да ги притесните! А ако са бременни, издържайте ги, докато родят! А ако кърмят децата ви, дайте им тяхната отплата и се разберете помежду си с добро! А ако не се разберете ­ да го кърми друга.",
  "Заможният да даде [за жената и детето] според своите възможности! А комуто препитанието е ограничено, да даде от онова, което Аллах му е дарил! Аллах възлага на всяка душа само според онова, което й е дал. Аллах ще стори облекчение след трудността.",
  "И колко селища се възпротивиха на повелята на своя Господар и на Неговите пратеници, и затова им подирихме строга сметка, и ги мъчихме с ужасно мъчение!",
  "И вкусиха те пагубността на своето дело. И последицата на делото им бе загуба.",
  "Аллах приготви за тях сурово мъчение. Затова се бойте от Аллах, о, разумни хора, които вярвате! Аллах ви низпосла напомняне ­",
  "[чрез] Пратеник, който ви чете знаменията на Аллах ­ разясняващи, за да изведе от тъмнините към светлината онези, които вярват и вършат праведни дела. Онези, които вярват в Аллах и вършат праведни дела, Той ще ги въведе в Градините, сред които текат реки. Там ще пребивават вечно. Аллах е приготвил за тях хубаво препитание.",
  "Аллах е, Който сътвори седем небеса, и от земята ­ също толкова. Повелята се спусна сред тях, за да узнаете, че Аллах за всяко нещо има сила и че Аллах обгражда със знание всяко нещо.",
  "О, Пророче! Защо си възбраняваш онова, което Аллах ти е разрешил, стремейки се да угодиш на своите съпруги?. Но Аллах е Опрощаващ, Милосърден.",
  "Аллах вече наложи изкупление при отмятане от вашите клетви. Аллах е вашият Покровител. Той е Всезнаещия, Премъдрия.",
  "Пророка тайно довери на една от своите съпруги новина. А когато тя я съобщи [на Айша] и Аллах му разкри това, той сподели [с нея] част и избягна друга. И щом є го съобщи, тя каза: “Кой ти го съобщи?” Каза: “Съобщи ми го Всезнаещия, Сведущия.”",
  "И двете се покайте пред Аллах, защото сърцата ви са се подвели. Но ако си помагате срещу него, то Аллах е неговият Покровител, и Джебраил, и праведните вярващи, и ангелите освен това са [му] помощници.",
  "Ако той се разведе с вас, неговият Повелител може да му дари в замяна съпруги, по-добри от вас, отдадени на Аллах, вярващи, покорни, разкайващи се, служещи [на Аллах], говеещи, омъжвани преди и девици.",
  "О, вие, които повярвахте! Пазете себе си и вашите семейства от Огъня, горивото на който са хората и камъните! Пазят го строги и сурови меляикета, които не се противят на Аллах в Неговата повеля към тях и вършат, каквото им се повели.",
  "О, вие, които не повярвахте! Не се оправдавайте Днес! Ще ви се въздаде само за онова, което сте вършили.",
  "О, вие, които повярвахте! Покайте се пред Аллах с искрено покаяние, и може би вашият Господар ще ви прости прегрешенията, и ще ви въведе в Градините, сред които реки текат в Деня, в който Аллах не ще посрами Пророка и тези, които са повярвали заедно с него. Светлината им ще се движи пред тях и от дясната им страна. Ще казват: “Господарю наш! Усъвършенствай нашата светлина и ни опрости! Ти за всяко нещо си Способен!”",
  "О, Пророк! Бори се ревностно с неверниците и лицемерите, и бъди твърд с тях! Мястото им е в Джехеннема. И колко лоша е тази участ!",
  "Аллах е дал [назидателен] пример за неверниците с жената на Нух и жената на Лут. Те бяха омъжени за двама Наши праведни раби, но им измениха [във вярата] и с нищо не ги избавиха от Аллах [мъжете им], и бе казано: “Влезте в Огъня с влизащите!”",
  "И Аллах е дал пример на правоверните с жената на Фираун, която каза: “Повелителю мой, изгради ми при Теб дом в Дженнета и спаси ме от Фираун и неговите деяния, и спаси ме от хората-угнетители!”",
  "И с Мерйем, дъщерята на Имран, която пазеше целомъдрието си, и вдъхнахме в нея от Нашия дух. И повярва тя в Словата на своя Повелител, и в Неговите Книги, и стана една от благочестивите.",
  "Благословен е Онзи, в Чиято Ръка е Владението. Той за всяко нещо има сила.",
  "Той е, Който сътвори смъртта и живота, за да ви изпита кой от вас е по-добър в делата. Той е Всемогъщия, Опрощаващия,",
  "Който сътвори седем небеса на слоеве. Не ще видиш несъразмерност в творението на Всемилостивия. Пак обърни взор! Нима виждаш пукнатини?",
  "После пак обърни взор веднъж и още веднъж. Взорът ще се върне към теб безсилен и уморен.",
  "И украсихме най- близкото небе със светилници, и ги сторихме да бъдат камъни за шейтаните. И приготвихме за тях мъчението на Пламъците.",
  "За онези, които не вярват в своя Повелител, е приготвено мъчението на Джехеннем. И как лоша е тази участ!",
  "Когато бъдат хвърлени там, ще чуят неговия рев, както ври,",
  "едва не избухва от ярост. Всякога, щом в него бъде хвърлена тълпа, стражите му ги питат: “Не дойде ли при вас предупредител?”",
  "Ще казват: “Да, наистина, дойде при нас предупредител, но [го] взехме за лъжец и казахме: “Аллах нищо не е низпослал. Вие сте в голяма заблуда.””",
  "И ще кажат: “Ако се бяхме вслушали или размислили, нямаше да сме сред обитателите на Пламъците.”",
  "И така ще признаят своя грях. Гибел за обитателите на Пламъците!",
  "За онези, които и в уединение се боят от своя Повелител, наистина има опрощение и голяма награда.",
  "Тайно или открито да изричате думите си, Той знае съкровеното в сърцата.",
  "Нима не знае Онзи, Който е сътворил? Той е Всепроникващия, Сведущия.",
  "Той е, Който подчини за вас земята, затова ходете из нейните краища и яжте от Неговото препитание! Към Него е завръщането след смъртта.",
  "Нима имате сигурност, че Онзи, Който е на небето, не ще накара земята да ви погълне? И ето я тресе се!",
  "Или имате сигурност, че Онзи, Който е на небето, не ще изпрати срещу вас ураган, та да разберете какво е Моето предупреждение?",
  "И онези преди тях отричаха. А какво бе Моето наказание!",
  "Не виждат ли те птиците над тях, разтварящи и свиващи криле? Държи ги само Всемилостивия. Той съзира всяко нещо.",
  "И кое ваше войнство ще ви помогне без Всемилостивия? Наистина неверниците се заблуждават!",
  "Или кой може да ви нахрани, ако Той престане да ви дарява Своето препитание? Ала[неверниците] упорстват в надменността и отчуждението.",
  "Нима онзи, който върви с наведена глава, е по-напътен от онзи, който върви изправен по правия път?",
  "Кажи [о, Мухаммед]: “Той е, Който ви сътвори и ви надари със слуха и зрението, и сърцата. Но колко малко сте благодарни!”",
  "Кажи: “Той е, Който ви намножи по земята и при Него ще бъдете събрани.”",
  "И питат: “Кога [ще се сбъдне] това обещание, ако говорите истината?”",
  "Кажи: “Това знае само Аллах, а аз съм само явен предупредител.”",
  "И когато го видят отблизо, лицата на неверниците ще помръкнат и ще им бъде казано: “Това е, което търсехте.”",
  "Кажи: “Виждате ли? Дори Аллах да погуби мен и тези с мен, или да ни пощади, кой ще защити неверниците от болезненото мъчение?”",
  "Кажи: “Той е Всемилостивия. Вярваме в Него и на Него се уповаваме. И ще узнаете кой е в явна заблуда.”",
  "Кажи: “Виждате ли? Ако водата ви потъне, кой ще ви даде изворна вода?”",
  "Нун. Кълна се в [пишещото] перо и в онова, което пишат.",
  "Ти (Мухаммед), по милостта на твоя Повелител - не си луд.",
  "Наистина за теб има неизчерпаема награда.",
  "Ти наистина имаш превъзходен нрав.",
  "Ти ще видиш и те ще видят",
  "Кой от вас е безумният!",
  "Най-добре твоят Повелител знае кой се е отклонил от Неговия път и най-добре Той знае напътените.",
  "И не се покорявай на отричащите!",
  "Желаят, ако се смекчиш, и те да се смекчат.",
  "И не се покорявай на онзи, който все се кълне и е жалък,",
  "клеветник, който разнася сплетни,",
  "възпира доброто, престъпва, съгрешава,",
  "грубиян и дори е извънбрачен син,",
  "дори да има богатство и синове,",
  "когато му бъдат четени Нашите знамения, казва: “Легенди на предците!”",
  "Ще го бележим с клеймо по носа.",
  "Наистина, Ние ги подложихме [многобожниците] на изпитание така, както изпитахме стопаните на градината, когато се заклеха, че ще оберат плодовете сутринта,",
  "но те не направиха изключение [и не казаха: “Иншаа Аллах- ако на Аллах е угодно! ]",
  "Тогава я порази бедствие от твоя Повелител, докато спяха.",
  "и на сутринта цялата градина бе като съсечена.",
  "И призори си викаха един другиму:",
  "“Ако ще берете идете рано да приберете своята реколта!”",
  "И се отправиха, шепнейки един на друг:",
  "“Не пускайте днес да влиза в градината бедняк!”",
  "И тръгнаха в зори с твърдо намерение да не пускат [там чужди].",
  "И когато видяха градината, възкликнали: “Ние навярно сме се заблудили!”[После се огледали и казали:]",
  "“Не, ние сме лишени [от градината].”",
  "Най-разумният от тях казал: “Нима не ви казах:”Трябва да прославяте Аллах?”",
  "Те възкликнали: “Слава на нашия Повелител! Наистина, сме били несправедливи.”",
  "И започнали взаимно да се укоряват.",
  "Казаха:“О, горко ни! Ние наистина, сме престъпили [позволеното от Аллах].",
  "Дано нашият Повелител ни даде в замяна по-добра от нея. Ние нашия Повелител умоляваме.”",
  "Такова е наказанието[в този свят]. А наказанието в отвъдния свят е по-голямо. Само ако знаеха!",
  "Наистина за онези, които се страхуват от своя Повелител са Градините на блаженството.",
  "Нима Ние ще поставим мюсюлманите наравно с престъпниците?",
  "Какво ви е, така да отсъждате?",
  "Или имате книга, от която се учите,",
  "и в нея има, каквото изберете?",
  "Или имате обещание от Нас до деня Къямет за това, че всичко замислено от вас ще се изпълни?",
  "Питай ги [о, Мухаммед] кой от тях потвърждава всичко това?",
  "Или имат съдружници? Да доведат своите съдружници ­ ако говорят истината [за да им помогнат в деня Къямет ]",
  "В този Ден, когато ще се покаже Кракът [на Аллах] и бъдат приканени да се поклонят в седжде, а те няма да имат сили за това.",
  "Ще помръкнат очите им, и ще ги покрие унижение. А бяха приканвани [в този свят ] да се покланят в седжде, когато бяха здрави!",
  "Остави ги на Мен взимащите за лъжа тази Вест!Постепенно ще ги въвлечем [в преизподнята], без да разберат.",
  "Ще им дам отсрочка, защото Моята хитрост е несъкрушима.",
  "Нима ти търсиш от тях отплата, че изглеждат така сякаш са обременени с дълг?",
  "Или те знаят съкровеното и го записват?",
  "Търпеливо понеси присъдата на твоя Повелител, и не бъди като човека в кита[пророка Юнус ], който зовеше [Аллах], изпълнен със скръб!",
  "Ако не бе го осенила милостта на неговия Повелител, щеше да е изхвърлен на пустинния морски бряг и порицан.",
  "Но неговият Повелител го избра и го стори един от праведниците.",
  "Наистина тези, които не повярваха са готови да те разкъсат с погледи, когато слушат Напомнянето, и казват: “Той е луд.”",
  "Но [Свещения Коран] не е друго освен напомняне за световете!",
  "Неизбежното!",
  "Какво е неизбежното!",
  "И откъде да знаеш ти какво е неизбежното!",
  "Самудяните и адитите взеха за лъжа денят на великото бедствие.",
  "Самудяните бяха погубени от неистов вопъл,",
  "а адитите бяха погубени от бушуващ леден вихър.",
  "Накара го Той да вилнее срещу тях седем нощи и осем дни поред, и виждаш там покосени хора, сякаш са рухнали стволове на изкоренени палми.",
  "И нима виждаш някой останал от тях!",
  "И Фираун, и онези преди него, и сринатите [селища на Лут] вършеха грях.",
  "И се възпротивиха на пратеника от своя Повелител, затова Той с мощ ги сграбчи.",
  "Когато водата преля, Ние ви понесохме в плаващия кораб,",
  "за да го сторим поука за вас и да го запомнят внимателно[слушащите] уши.",
  "И когато се протръби с тръбата един единствен път,",
  "и се надигнат земята и планините, а след това рухнат и се разпилеят с един единствен грохот,",
  "на този ден ще се случи неизбежното Събитие.",
  "И ще се разцепи небето, тъй като ще бъде слабо в този Ден.",
  "И меляикетата ще застанат по краищата на небето, и в този Ден осмина [от тях] ще понесат Трона на твоя Повелител.",
  "В този Ден ще бъдете изправени на съд [пред Аллах], и нито една ваша тайна няма да остане скрита.",
  "И онзи, чиято книга [с делата му] бъде дадена в дясната ръка, ще каже: “Ето ви, прочетете моята книга!",
  "Наистина, аз вярвах, че ще получа своята равносметка.”",
  "Той ще живее в доволство,",
  "сред въздигната Градина,",
  "чиито плодове ще са лесно достъпни.",
  "[Ще им бъде казано: ] “Яжте и пийте със здраве за онова, което сте вършели преди, в отминалите дни!”",
  "А онзи, чиято книга му се даде в левицата, ще каже: “О, да не ми бе давана моята книга",
  "и да не бях узнал каква е моята равносметка!",
  "О, да бе приключило всичко [със смъртта]!",
  "Не ме избави моето богатство.",
  "Пропадна моята власт.”",
  "Хванете го и го оковете!",
  "После в Джехеннема го хвърлете!",
  "После го нанижете на верига, дълга седемдесет лакти!",
  "Не повярва той в Аллах, Превеликия!",
  "И не подканваше да бъде нахранен нуждаещият се.",
  "затова Днес няма тук за него ближен,",
  "нито храна освен кръв и гной.",
  "Ядат я само грешниците.”",
  "Ала не! Кълна се в това, което виждате",
  "и в това, което не виждате!",
  "Наистина, това е слово на благороден пратеник,",
  "а не е слово на поет. Но вие малко вярвате.",
  "И не е слово на гадател. Ала малко се поучавате.",
  "Низпослание от Повелителя на световете.",
  "И ако той [Мухаммед]се беше осмелил да Ни припише някакви слова,",
  "то Ние щяхме да го сграбчим за десницата,",
  "после да му прережем аортата.",
  "И никой от вас не би го избавил.",
  "Наистина, това е напомняне за благочестивите.",
  "И добре знаем, че сред вас има такива, които го смятат за лъжа.",
  "То наистина е скръб за неверниците.",
  "То е достоверната истина.",
  "Затова прославяй името на твоя Повелител, Превеликият Аллах!",
  "Един човек попита за наказанието[което ще се] стовари.",
  "Върху неверниците, и което никой не може да отклони.",
  "То е от Аллах, Властелина на небесните стъпала.",
  "Ще се въздигнат към Него меляикетата и духът в ден, равен по време на петдесет хиляди години,",
  "затова бъди търпелив [о, Мухаммед]!",
  "Те го виждат далечен.",
  "А Ние го виждаме близък.",
  "В този Ден небето ще е като разтопена мед",
  "и планините ще са като вълна,",
  "и не ще пита приятелят за своя близък приятел,",
  "въпреки че ще се виждат. Престъпникът ще желае, да би се откупил от мъчението в този Ден с децата си",
  "и съпругата си, и брат си,",
  "и рода си, който го подслонява,",
  "и всички, които са на земята, само за да се спаси.",
  "Ала не! Това е лумнал Огън,",
  "смъкващ кожата,",
  "зове той всеки, който обръща гръб на вярата и се отвръща,",
  "и трупа, и не раздава.",
  "Човекът бе създаден колеблив",
  "обезпокоен щом го настигне злото,",
  "а щом го настигне доброто е скъперник,",
  "освен кланящите намаз,",
  "които в своя намаз са постоянни",
  "и в чиито имоти е заделен дял",
  "за просяка и бедняка,",
  "и които смятат за истина Съдния ден,",
  "и които се страхуват от мъчението на своя Повелител",
  "мъчението на техния Повелител не е безопасно,",
  "и които целомъдрието си пазят,",
  "освен за техните съпруги или за владените от техните десници. Те не ще бъдат упреквани.",
  "А които се стремят към друго освен това тези са престъпващите.",
  "И които пазят повереното на тях, и съблюдават своя договор,",
  "и които в своите свидетелства са правдиви,",
  "и които намазите си усърдно кланят,",
  "те ще бъдат на почит в Градините.",
  "Какво им е на неверниците, бягайки пред теб,",
  "отдясно и отляво на тълпи?",
  "Нима всеки от тях не копнее да влезе в Градината на блаженството?",
  "Ала не! Сътворихме ги от онова, което знаят.",
  "И не! Кълна се в Повелителя на изгревите и на залезите, Ние сме способни",
  "да ги заменим с по-добри от тях. И не ще бъдем възпрени.",
  "Остави ги да тънат и да се забавляват, додето срещнат своя Ден, който им е обещан!",
  "Деня, в който ще излязат забързани от гробовете, сякаш се устремяват към идолите,",
  "със сведен поглед, покрити с унижение. Това е Денят, който им е обещан.",
  "Ние изпратихме Нух при неговия народ: “Предупреди народа си, докато не го е сполетяло болезнено мъчение!”",
  "Каза: “О народе мой! Наистина аз съм явен предупредител за вас.”",
  "Поклонете се на Аллах, и бойте се от Него, и ми се покорете!",
  "Тогава Той ще ви опрости греховете и ще ви даде отсрочка за определено време. “Наистина, когато настъпи срокът определен от Аллах, то вече няма да има отсрочки. Само ако знаехте!.”",
  "Каза: “Повелителю мой! Наистина зовях народа си нощем и денем,",
  "но те все по-далече и далече бягаха от моя призив.",
  "Наистина всеки път, когато ги зовях, за да им простиш, запушваха с пръсти ушите си и се загръщаха в дрехите си, и упорстваха, и все повече се възгордяваха.",
  "После ги зовях открито,",
  "после им прогласявах явно и им шепнех тайно.",
  "И казвах: “Молете вашия Повелител за опрощение Той е Многоопрощаващ, ­",
  "Той ви изпраща от небето обилни дъждове,",
  "и ви подкрепя с имоти и деца, и сторва за вас градини, и сторва за вас реки.",
  "Какво ви е, защо не зачитате величието на Аллах?",
  "Сътвори ви Той на етапи.",
  "Нима не виждате как Аллах сътвори седем небеса на слоеве?",
  "И стори Той там от луната сияние, и стори от слънцето светилник.",
  "И ви създаде [от пръст] от земята да израснете.",
  "После ще ви върне в нея и отново ще ви извади [в Съдния ден].",
  "Аллах стори за вас от земята постеля,",
  "за да ходите там по широки пътища.”",
  "Каза Нух: “Повелителю мой, те ми се възпротивиха и последваха онези, чиито имоти и деца само увеличиха тяхната загуба.",
  "Те замисляха много интриги.",
  "И казваха: “ Не изоставяйте нито Вадда и Суваа, нито Ягус, Йоук и Наср!”",
  "И вече заблудиха те мнозина. И надбавяй на угнетителите само заблуда!”",
  "Заради своите грехове те бяха потопени и захвърлени в огъня. И никой не е могъл да им помогне, освен Аллах",
  "Нух казал: “Повелителю мой! Не оставяй по земята нито един неверник!”",
  "“Ако ги оставиш, те ще заблудят Твоите раби и ще родят само нечестивци и неверници.”",
  "Повелителю, Опрости мен и моите родители, и тези, които влязат в моя дом правоверни! И също правоверните мъже и жени. А на угнетителите преумножи само гибел!",
  "Кажи [о, Мухаммед]: “Разкрито ми бе, че няколко джинове слушали и “Чухме удивителен Коран.",
  "Насочва той към правия път. Затова повярвахме в него и никого не ще съдружим с нашия Повелител.",
  "Величието на нашият Повелител е над всичко! Той не се е сдобивал нито със съпруга нито със син.",
  "Глупците измежду нас говорят измислици за Аллах.",
  "А ние предполагахме, че хората и джиновете никога не ще изрекат лъжа за Аллах.",
  "Някои хора търсеха убежище при някои джинове, но те увеличавали в тях само безразсъдство.",
  "И [хората] предполагаха, както и вие предполагахте, че Аллах не ще съживи след смъртта никого.",
  "И досегнахме небето, и открихме, че е пълно със силна стража и с изгарящи звезди.",
  "А преди седяхме там на места, за да подслушваме. А който подслушва сега, дебне го изгаряща звезда.",
  "И не знаем дали зло е поискано за онези, които са на земята, или техният Повелител е поискал да ги насочи в правия път.",
  "Сред нас има праведни, сред нас има и неправедни. Следваме различни пътища.",
  "Вече сме убедени, че никога не ще обезсилим Аллах на земята и никога не ще Го обезсилим, дори да бягаме.",
  "И когато чухме Напътствието, повярвахме в него. А който вярва в своя Повелител, да не се страхува нито от ощетяване, нито от угнетяване.",
  "Сред нас има отдали се на Аллах [мюсюлмани], но сред нас има и отклонили се [неверници]. Онези, които са се отдали на Аллах те са избрали правия път.",
  "А отклонилите се те са горивото за Джехеннем.”",
  "И ако се бяха придържали към правия път, Ние щяхме да им дадем вода в изобилие,",
  "за да ги изпитаме с това. А който се отдръпва от споменаването на своя Повелител, Той ще го въведе в тежко мъчение.",
  "Местата за поклонение принадлежат на Аллах. И затова не зовете никой друг заедно с Аллах!",
  "Когато рабът на Аллах [Мухаммед] се изправи и се помоли с дуа към Аллах, те едва не се струпаха около него на пълчища.",
  "Кажи: “Зова единствено моя Повелител и никого не съдружавам с Него.”",
  "Кажи: “Аз нито мога да ви навредя, нито да ви бъда от полза.”",
  "Кажи: “Никой не може да ме защити от Аллах и не ще намеря убежище освен при Него.",
  "[Аз ще получа спасение] само ако предавам на хората волята на Аллах и Негови послания. А които не се подчиняват на Аллах и на Неговия Пратеник, за тях е Огънят на Джехеннем., там ще пребивават вечно.”",
  "Когато видят обещаното им, ще научат кой има по-слаби и по-малобройни помощници.",
  "Кажи: “Не знам близо ли е това, което ви е обещано, или е сторил за него предел моят Повелител.",
  "Знаещия съкровеното. Той на никого не разкрива Своите тайни,",
  "освен на онзи пратеник, когото е избрал. И сторва Той пред него и зад него да има [меляикета] пазители,",
  "за да знае, че са съобщили посланията на своя Повелител. Обгръща Той това, което е у тях, и пресмята всяко нещо.”",
  "О, ти завития [с дреха]!",
  "стани и прекарай [в молитва] нощта, но не цялата,",
  "а наполовина, или по-малко от това,",
  "или повече, и чети Корана с отмерено четене!",
  "Наистина Ние ще ти пратим тежко Слово.",
  "Наистина ставането [за молитва] нощем е най-силно по въздействие и най-подходящо за размисъл.",
  "През деня ти си много зает.",
  "Споменавай името на своя Повелител, и изцяло се посвети на Него.",
  "Повелителят на изтока и запада! Няма друг бог освен Него. Него вземи за покровител!",
  "И бъди търпелив към онова, което говорят! И ги напускай с достойнство!",
  "Остави на Мен онези, които не признават [истината], и ползват земните блага, и дай им малка отсрочка!",
  "При Нас има окови и пламъци,",
  "и храна, която присяда, и мъчително наказание.",
  "В Деня, когато ще се разтресат земята и планините, и ще се превърнат планините в купища от пясък.",
  "Изпратихме ви Пратеник свидетел за вас, както изпратихме при Фирауна пратеник.",
  "Но Фираунът се възпротиви на пратеника, и затова го сграбчихме в мъчителна хватка.",
  "И как ще се предпазите, ако останете неверници, от този Ден, който ще направи и децата беловласи?",
  "Небето тогава ще се разцепи. Обещанието Му ще се изпълни.",
  "Това е напомняне, и който желае, поема пътя към своя Повелител.",
  "Наистина, твоят Повелител знае, че ти и група от тези, които са заедно с теб престоявате в молитва по-малко от две трети от нощта, [понякога] и половината от нея, а [понякога] и една трета. Аллах отмерва нощта и деня. Той знае, че не ще смогнете и затова ви помилва. Ето защо четете, колкото можете, от Корана! Той знаеше, че сред вас ще има болни и други, които пътуват по земята, търсейки благодатта на Аллах, и други, които се сражават по пътя на Аллах. Затова четете, колкото можете, от него! Изпълнявайте молитвата, и давайте милостинята зекят, и заемайте хубав заем на Аллах! И каквото добро сторите отнапред за себе си, ще го намерите при Аллах още по-хубаво и с по-голяма отплата. И молете Аллах за опрощение! Аллах е Опрощаващ, Милосърден.",
  "О, ти, който се обвиваш [в своите одежди]!",
  "Стани и предупреждавай!",
  "И твоя Повелител възвеличавай!",
  "И дрехите си почиствай!",
  "И скверността отбягвай!",
  "Не оказвай милост с надежда да получиш в повече,",
  "и заради твоя Повелител бъди търпелив!",
  "И когато прозвучи тръбата,",
  "тогава този Ден ще бъде тежък,",
  "за неверниците ­ нелек.",
  "Остави на Мен онзи, когото сътворих самотен",
  "и комуто отредих голямо богатство,",
  "и послушни синове до него,",
  "и разпрострях пред него този свят!",
  "А после той ламти да му надбавя.",
  "Ала не! Пред Нашите знамения той зло упорства.",
  "Ще го подложа на непоносимо изпитание.",
  "Наистина, той обмисляше и прецени,",
  "Да се затрие проклетникът! Как само прецени?!",
  "И отново- да се затрие проклетникът! Как само прецени?!",
  "После той се замисли,",
  "след което се намръщи и навъси.",
  "После се отвърна и се възгордя,",
  "и каза: “Това е само предавана магия.",
  "Това е само хорска реч.”",
  "Ще го пека Аз в Преизподнята.",
  "И откъде да знаеш ти какво е Преизподнята?",
  "Тя нищо не оставя и не пощадява",
  "и кожата обгаря.",
  "Пазят я деветнадесет [меляикета].",
  "И сторихме пазители на Огъня само меляикета, и сторихме броя им единствено за изпитание на неверниците, за да се убедят дарените с Книгата и да се усили вярата на повярвалите, и да не се съмняват дарените с Книгата и правоверните, и за да кажат онези, в чиито сърца има болест, и неверниците: “Какво цели Аллах с този пример?” Така Аллах оставя в заблуда когото пожелае и напътва Той когото пожелае. И никой освен Него не знае войнствата на твоя Повелител. А това е само напомняне за хората.",
  "Ала не! Кълна се в луната!",
  "Кълна се в нощта, когато отминава,",
  "Кълна се в утрото, когато засиява!",
  "Този [Огън] е едно от великите изпитания,",
  "и предупреждение за хората-",
  "на тези, които пожелаят да напредват[към доброто] или да отстъпват[към злото].",
  "Всяка душа е заложник на онова, което сама е придобила,",
  "освен онези, които са на дясната страна.",
  "В дженнетските градини те ще се разпитват едни други",
  "за престъпниците.",
  "[После те ще се обърнат към тях и ще ги попитат:]“Какво ви отведе в Джехеннема Сакар?”",
  "Ще отговорят: “Ние не бяхме от онези, които извършваха намаз,",
  "и не хранехме нуждаещия се,",
  "и затъвахме в заблуда със затъващите,",
  "и взимахме за лъжа Съдния ден,",
  "докато не ни застигна очевидната истина.”",
  "Затова не ще им помогне ничие застъпничество.",
  "Какво им е? Защо се отдръпват от напомнянето,",
  "сякаш са подплашени диви магарета,",
  "бягащи от могъщия лъв?",
  "Да! Всеки от тях иска да получи разгънати свитъци.",
  "Ала не! Те не се страхуват от отвъдния живот.",
  "Ала не! Това е поучение,",
  "и който пожелае, ще се поучи.",
  "И не се поучават, без Аллах да пожелае. Той е Достойният да се боят от Него и е Достойният да опрости.",
  "Кълна се в Деня Къямет.",
  "И кълна се в само осъждащата се душа.",
  "Нима човек смята, че Ние няма да съберем отново костите му?",
  "Наистина Ние можем да възстановим и върховете на пръстите му.",
  "Ала човек желае да развратничи и занапред.",
  "и пита: “Кога е Денят Къямет?”",
  "Тогава, когато погледът се заслепи",
  "и луната се затъмни,",
  "и слънцето, и луната се слеят,",
  "В този Ден човекът ще възкликне: “Накъде да се бяга?”",
  "Ала не! Няма убежище.",
  "При твоя Повелител в този Ден е место пребиванието.",
  "Човекът в този Ден ще бъде известен за това, което е извършил и, което е оставил след себе си.",
  "Да, човекът сам за себе си ще е свидетел,",
  "дори, ако се опита да се оправдае.",
  "Не шавай с устни, [повтаряйки Корана], за да го наизустиш по- бързо.",
  "Наша грижа е да го съберем [в твоето сърце] и да го прочетеш[на хората с твоята уста ]",
  "И когато го четем, следвай неговото четене!",
  "После е Наша грижа разясняването му.",
  "Ала не! Вие обичате земния живот.",
  "и пренебрегвате отвъдния.",
  "Едни лица в този Ден ще сияят,",
  "към своя Повелител ще гледат,",
  "а други в този Ден ще бъдат мрачни,",
  "замислени за страшното бедствие, което ще ги порази.",
  "Ала не! Когато душата стигне гръкляна",
  "и бъде казано:”Кой е заклинателят, [който живота може да й върне ]",
  "и той се убеди, че [това] е раздялата,",
  "и се преплете крак с крак",
  "тогава към твоя Повелител ще е отправянето.",
  "Той нито вярваше, нито кланяше намаз,",
  "а напротив считаше го за лъжа, и се отвръщаше.",
  "После отиваше при своето семейство с горделива походка.",
  "Горко ти, горко!",
  "И отново горко ти, горко!",
  "Нима човек смята, че ще бъде оставен без надзор?",
  "Нима той не бе частица сперма, която се изхвърля?",
  "После бе съсирек, а Той го сътвори и осъразмери.",
  "И създаде от нея двата пола мъжа и жената.",
  "Нима Той не е способен да съживи мъртвите?",
  "Не премина ли човекът през период от време, когато той бе нещо неназовано?",
  "Сътворихме Ние човека от частица сперма с примеси, за да го изпитаме, и го сторихме чуващ, зрящ.",
  "Ние му показахме пътя. Да бъде или благодарен, или неверник.",
  "Наистина Ние приготвихме за неверниците вериги, окови и пламъци.",
  "Праведниците ще пият от чаши напитка смесена с камфор",
  "от извор, от който пият рабите на Аллах давайки му да бликне като ручей.",
  "Те изпълняват обета и се страхуват от Деня, злото на който се разпростира.",
  "И дават храна на нуждаещ се и на сирак и на пленник въпреки, че и те я обичат,",
  "[и казват]:“Храним ви в името на Аллах. Не искаме от вас нито отплата, нито благодарност!",
  "Страхуваме се от [мъчението на] Нашия Повелител в Деня свъсен, зловещ.”",
  "Но Аллах ще ги предпази от злото на този Ден, и ще им дари сияние и щастие.",
  "И защото бяха търпеливи ще ги възнагради с Градина и с коприна,",
  "облегнати там върху ложета. Не ще виждат там ни знойно слънце, ни мраз.",
  "Близо над тях ще са сенките[на дърветата] и плодовете ще са сведени ниско.",
  "Ще бъдат обслужвани със съдове от сребро и с кристални чаши",
  "от сребърен кристал. Ще им се отмерва с мярка.",
  "И ще им се дава там да пият от питие, смесено с джинджифил,",
  "от извор там, наречен Салсабил,",
  "и ще ги обикалят вечно млади юноши когато ги видиш, ще ги помислиш за разпръснати бисери.",
  "Където и да погледнеш там, ще видиш блаженство и огромно владение.",
  "Ще бъдат облечени в зелени одежди от фина коприна и брокат, и ще носят украшения гривни от сребро, и ще им дава техният Повелител да пият от чиста напитка.",
  "“Наистина всичко това е награда за вас. Вашето старание заслужи признание!”",
  "Наистина Ние ти низпослахме Корана постепенно.",
  "Затова и ти [о, Мухаммед] бъди търпелив към решението на твоя Повелител, и не се покорявай на никой грешник от тях, или на неверник!",
  "И споменавай името на своя Повелител и сутрин, и вечер,",
  "И през нощта Нему седжеде прави, и дълго нощем Го прославяй!",
  "Наистина те обичат преходността и нехаят за тежкия Ден пред тях.",
  "Ние ги сътворихме и укрепихме телата им, а ако пожелаем, напълно ще ги заменим с подобни на тях.",
  "Наистина това е поучение. Който желае, поема пътя към своя Повелител.",
  "Тогава ще пожелавате само онова, което Аллах желае. Аллах е Всезнаещ, Премъдър.",
  "Той въвежда когото пожелае в Своята милост, а за угнетителите е приготвил болезнено мъчение.",
  "Кълна се в изпращаните с добро",
  "и в носещите се бързо,",
  "и в разпространяващите навред,",
  "и в различаващите ясно,",
  "и в предаващите напомнянето,",
  "за да извини и увещава",
  "онова, което ви е обещано, непременно ще се сбъдне[тогава ].",
  "Когато изчезнат звездите",
  "и когато небето се разцепи,",
  "и когато планините бъдат разпилени,",
  "и когато настъпи определеният за пратениците срок.",
  "За кой ден бяха отсрочени? ­",
  "За Деня на разделението.",
  "И откъде да знаеш, какво е Денят на разделението?",
  "Горко в този Ден на тези, които отхвърлят истината!",
  "Нима Ние не погубихме предишни народи?",
  "След тях ще отправим и следващите народи.",
  "Така се отнасяме с престъпващите (грешници)",
  "Горко в този ден на тези, които отхвърлят истината!",
  "Не ви ли сътворихме Ние от нищожна вода",
  "и я сложихме на сигурно място",
  "за известен срок?",
  "Ние сме предопределили това, и колко прекрасни са предопределящите!",
  "Горко в този ден на тези, които отхвърлят истината!",
  "Нима Ние не сторихме земята вместилище",
  "за живите и мъртвите?",
  "Нима Ние не сторихме върху нея непоклатими високи твърдини, и ви дадохме за пиене прясна вода?",
  "Горко в този ден на тези, които отхвърлят истината!",
  "“Тръгнете към онова, което смятахте за лъжа!",
  "Тръгнете към сянката с три разклонения,",
  "която не носи прохлада и не избавя от пламъците!",
  "Тя пръска искри, колкото дворци,",
  "сякаш са жълти камили.”",
  "Горко в този ден на тези, които отхвърлят истината!",
  "Това е Денят, в който те не ще промълвят нито дума.",
  "И не ще им бъде позволено да се оправдават.",
  "Горко в този ден на тези, които отхвърлят истината!",
  "Това е Денят на разделението, в който Ние сме събрали вас и тези, които са били преди.",
  "И ако имате някаква хитрост, коварствайте срещу Мен!",
  "Горко в този ден на тези, които отхвърлят истината!",
  "Наистина тези, които се страхуват от Аллах ще бъдат сред сенки и извори,",
  "и плодове, каквито пожелаят.",
  "“Яжте и пийте със здраве за онова, което сте вършили!",
  "Така награждаваме Ние благодетелните.”",
  "Горко в този ден на тези, които отхвърлят истината!",
  "“Яжте и се наслаждавайте за кратко[на земята]! Вие сте престъпници.”",
  "Горко в този ден на тези, които отхвърлят истината!",
  "И когато им се каже: “Поклонете се!”, не се покланят.",
  "Горко в този ден на тези, които отхвърлят истината!",
  "В кое слово след този [Коран] ще повярват?",
  "За какво се питат един друг?",
  "За Великата вест,",
  "за която са в разногласие.",
  "Ала не! Те ще узнаят.",
  "И пак не! Те ще узнаят.",
  "Нима Ние не сторихме земята постеля,",
  "и планините - подпори?",
  "И ви сътворихме по двойки,",
  "и сторихме съня ви за отдих,",
  "и сторихме нощта покривало,",
  "и деня сторихме за препитание,",
  "и съградихме над вас седем непоклатими небеса,",
  "и сторихме(слънцето) ярко светило,",
  "и изсипваме от дъждовните облаци обилна вода,",
  "за да вадим чрез нея зърна и растения,",
  "и гъсти градини с тучна растителност",
  "Наистина, Денят на разделението е уречен,",
  "Денят, когато се протръби с тръбата и ще дойдете на тълпи,",
  "и ще се разтвори небето, и ще стане на врати,",
  "и планините ще бъдат раздвижени, и ще станат на мираж.",
  "Наистина, Джехеннемът е засада,",
  "и място, където се завръщат вършещите беззакония,",
  "където ще останат столетия.",
  "Не ще вкусят там нито прохлада, нито питие,",
  "освен вряща вода и гной.",
  "Съответстващо въздеяние.",
  "Не се надяваха те на равносметка.",
  "И взимаха за пълна лъжа Нашите знамения.",
  "Ние всяко нещо вписахме в книга.",
  "Затова вкусете! Не ще увеличим за вас друго освен мъчението.",
  "Наистина за страхуващите се от [Аллах] има [благодатно] убежище [Дженнет]",
  "градини и лозя,",
  "и пълногръди девственици на еднаква възраст,",
  "и пълни чаши.",
  "Не ще чуват там нито празнословия, нито лъжа,",
  "въздеяние от твоя Повелител- достатъчен дар.",
  "Повелителят на небесата и на земята, и на всичко между тях, Всемилостивия. Не ще могат да обърнат към Него своите речи,",
  "в Деня, в който Духът[ Джебраил]и меляикетата ще се построят в редица. Не ще продумат, освен комуто Всемилостивият позволи, и той правдиво ще говори.",
  "Този е Денят на истината. А който пожелае, нека да търси пристан при своя Повелител.",
  "Предупредихме ви за близко наказание в Деня, в който всеки човек ще види какво е сторил преди с ръцете си. И неверникът ще каже:” О, да можех да съм прах!”",
  "Кълна се в изтръгващите( душите) с все сила,",
  "и в изваждащите ( ги) нежно,",
  "и в спускащите се бързо,",
  "и в гонещите се в надпревара,",
  "и в изпълняващите повелите!",
  "В Деня, когато (се протръби с тръбата за първи път) ще се разтърси тресящата се ( вселена)",
  "ще последва второто (протръбяване)",
  "Някои сърца в този Ден ще тръпнат.",
  "Погледите им ще бъдат сведени.",
  "Ще кажат:” Нима ще бъдем върнати към предишното",
  "нима след като бяхме прогнили кости?”",
  "Ще кажат:”Това тогава е завръщане със загуба.”",
  "То е само един повик,",
  "и ето всички ще бъдат изправени съживени!",
  "(О, Мухаммед!), не стигна ли до теб разказът за Муса?",
  "Когато неговият Повелител го призова в свещената долина Тува:",
  "“Иди при Фираун! Той престъпи позволеното,",
  "и кажи: “Не ще ли се пречистиш?",
  "Аз ще те напътя към твоя Повелител, за да се побоиш?”",
  "И му показа най - великото знамение.",
  "Ала той го взе за лъжа и се възпротиви.",
  "После се отвърна със зло упорство.",
  "И насъбра ( своите войни) и прогласи.",
  "Каза: “Аз съм вашият повелител, върховният!”",
  "И затова Аллах го сграбчи с наказание в отвъдния и в земния живот.",
  "Наистина в това има поука за всеки, който се бои (от Аллах.)",
  "Вие ли сте по- трудни за сътворяване или небето? Той го съгради.",
  "Въздигна неговият свод и го изравни,",
  "и потъмни нощта му, и изведе утрото му,",
  "и земята след това разпростря",
  "Извади от нея водите и пасбищата й,",
  "и закрепи планините й",
  "за ползване от вас и от вашия добитък.",
  "И когато настъпи великото бедствие,",
  "тогава в този Ден човек ще си припомни за какво се е старал,",
  "и Джехеннемът “Джахим” ще бъде показан на всеки, който вижда.",
  "За този, който е престъпвал позволеното,",
  "и е предпочел земният живот,",
  "обиталището е Джахим.",
  "За който се е страхувал да не застане пред своя Повелител (с грях) и е удържал душата от страстта,",
  "обиталището е Дженнет.",
  "Питат те ( о, Мухаммед) за Часа:” Кога ще настъпи?”",
  "Но какво знаеш ти, че да го споменеш?",
  "Само твоя Повелител знае за окончателното му настъпване.",
  "Ти си само предупредител за всеки, който се страхува от него.",
  "В Деня, когато го видят, те сякаш ще са пребивавали само една вечер или утрин.",
  "Той се намръщи и обърна гръб,",
  "че при него е дошъл слепецът.",
  "Но ти откъде знаеш, може би иска да се пречисти?",
  "Или пък ще приеме наставлението, и то да му е от полза!",
  "А онзи, който е богат,",
  "с него си приветлив.",
  "И не е твоя грижа, че не се пречиства.",
  "А онзи, който е дошъл при теб с упоритост",
  "и се страхува от Аллах,",
  "ти оставяш без внимание.",
  "Ала не! Това е поучение,",
  "и който пожелае, той се поучава!",
  "[Коранът е] в Свитъци почитани,",
  "въздигнати, пречистени,",
  "[преписани] от ръце на писари-посланици,",
  "достойни, благочестиви.",
  "Проклет да е човекът! Колко е неблагодарен!",
  "От какво нещо го е сътворил Той?",
  "От частица сперма Той го сътвори и осъразмери.",
  "После пътя му облекчи.",
  "После го умъртви и повели да бъде погребан.",
  "После когато Той пожелае, ще го съживи.",
  "Ала не! Не изпълни той Неговата повеля.",
  "Да погледне човекът своята храна!",
  "Ние проливаме обилно водата.",
  "После разпукваме земята,",
  "и правим от нея да поникнат зърна,",
  "и грозде, и люцерна,",
  "и маслини, и палми,",
  "и гъсти градини,",
  "и плодове и треви,",
  "за ползване от вас и вашият добитък.",
  "И когато се раздаде оглушителният грохот,",
  "в Деня, когато човек избяга от брат си,",
  "и от майка си, и от баща си,",
  "и от жена си, и от децата си-",
  "всеки от тях в този Ден ще е зает с дело, което ще го поглъща.",
  "Едни лица в този Ден ще бъдат сияещи,",
  "засмени, възрадвани,",
  "а по други в този Ден ще има прах,",
  "ще ги покрива чернилка.",
  "Тези са неверниците, нечестивците.",
  "Когато слънцето бъде обвито( в мрак)",
  "и когато звездите изпопадат,",
  "и когато планините бъдат раздвижени,",
  "и когато бременните камили( в десетия месец ) бъдат изоставени,",
  "и когато дивите зверовете бъдат насъбрани,",
  "и когато моретата закипят,",
  "и когато душите се съединят,",
  "и когато живопогребаното момиче бъде попитано",
  "за какъв грях е било убито,",
  "и когато свитъците бъдат разгърнати,",
  "и когато небето бъде смъкнато,",
  "и когато Джахим бъде нажежен,",
  "и когато Дженнетът бъде приближен,",
  "тогава душата ще узнае какво е извършила.",
  "Но не! Кълна се в залязващите планети,",
  "двицещи се, скриващи се,",
  "Кълна се в нощта, когато се здрачава,",
  "Кълна се в утрото, когато се развиделява,",
  "Това( Коранът) е слово на благороден пратеник",
  "имащ сила, утвърден при Властелина на Могъщия Трон.",
  "Който е дълбоко уважаван, ползващ се с доверие.",
  "И не е луд вашият събрат( Мухаммед).",
  "Той го видя на ясния хоризонт.",
  "И ( вести) от съкровеното не укрива.",
  "И не е ( Коранът ) слово на прокуден шейтан.",
  "Къде отивате тогава?",
  "Това е само поучение за световете-",
  "за всеки от вас, който желае да е на Правия път.",
  "Тогава ще пожелавате само онова, което желае Аллах, Повелителят на световете.",
  "Когато небето се разкъса,",
  "и когато планетите се разпръснат,",
  "и когато моретата бъдат отприщени,",
  "и когато гробовете бъдат преобърнати,",
  "ще узнае всяка душа, какво е направила преди и какво е оставила.",
  "О, човече, какво те отвлече от твоя Великодушен Повелител?",
  "Който те сътвори и придаде ти облик, и осъразмери",
  "В какъвто образ пожела, в такъв те нагласи?",
  "Ала не! Вие взимате за лъжа Съдния Ден.",
  "Но има над вас надзиратели (меляикета)",
  "благородни, записващи.",
  "Знаят какво вършите.",
  "Наистина праведниците ще са в блаженство,",
  "а нечестивците ще са в Джахим.",
  "Ще горят там в Съдния ден,",
  "и не ще избягат от него.",
  "Но откъде да знаеш ти какво е Съдния ден?",
  "И пак – откъде да знаеш ти какво е Съдния ден?",
  "Денят, в който никой не ще е от полза на друг-повелята в този Ден принадлежи на Аллах.",
  "Горко на ощетяващите,",
  "които, щом взимат от хората, вземат в пълна мярка,",
  "а щом отмерват или претеглят за другите, причиняват загуба!",
  "Не допускат ли те, че след смъртта ще бъдат съживени,",
  "за великия Ден?",
  "Деня, в който хората ще застанат пред Повелителя на световете.",
  "Не! Книгата( за делата)на нечестивците е в Сидджин.",
  "Но откъде да знаеш ти какво е Сидджин?",
  "Книга ясно записана!",
  "Горко в този Ден за отричащите,",
  "които взимат за лъжа Съдния ден!",
  "Взима го за лъжа само всеки престъпник, грешник.",
  "Когато му четат Нашите знамения, казва: “ Легенди на предците!”",
  "Ала не! Сърцата им с ръжда покрива онова, което са придобили.",
  "Ала не! Тогава те ще бъдат отделени от своя Повелител.",
  "После те ще горят в Джахим.",
  "После ще се каже: “ Това е, което отричахте!”",
  "Ала не! Книгата ( за делата) на праведниците е в Иллийун.",
  "Но откъде да знаеш ти какво е Иллийун?",
  "Книга ясно записана.",
  "Свидетелстват за нея приближените.",
  "Праведниците са в блаженство,",
  "от престоли гледат (към техния Повелител).",
  "Ще узнаеш по лицата им сиянието на блаженството.",
  "Ще им се поднесе запечатано пребистро питие.",
  "Щемпелът му е (с ухание на) мускус. Нека за това се надпреварват надпреварващите се!",
  "Сместа му е от Тасним-",
  "извор, от който пият приближените.",
  "Онези, които престъпиха, се присмиваха на онези, които повярваха.",
  "И когато минаваха край тях си смигваха.",
  "И когато се завръщаха при своите семейства, те се завръщаха развеселени.",
  "И когато ги виждаха, казваха: “ Тези са заблудени.”",
  "А те не бяха пратени при тях за надзиратели.",
  "Но в този Ден правоверните ще се присмиват над неверниците",
  "От престоли гледат.",
  "Нима не се въздаде на неверниците за онова, което са вършили?",
  "Когато небето се разцепи,",
  "и се вслуша в своя Повелител, и се подчини,",
  "и когато земята бъде разстлана,",
  "и изхвърли онова, което е в нея, и се опразни,",
  "и се вслуша в своя Повелител, и се подчини...",
  "О, човече, ти се напрягаш с усилие към твоя Повелител и ще Го срещнеш.",
  "А от онзи, чиято книга( за делата) му се даде в десницата,",
  "ще му се потърси лека сметка",
  "и ще се завърне при своите близки(от семейството)щастлив.",
  "А онзи, чиято книга му се даде откъм гърба,",
  "той ще зове за( своята) гибел",
  "и ще гори в пламъци!",
  "Той бе сред своите близки(от семейство на земята) щастлив,",
  "той предполагаше, че не ще се завърне( при Аллах).",
  "Ала не! Неговият Повелител бе над него зрящ.",
  "Но не! Кълна се във (вечерното) заревото,",
  "и в нощта, и в онова, което тя събира,",
  "и в луната, когато се изпълни,",
  "ще преминавате от състояние в състояние.",
  "Какво им е, та не вярват,",
  "и когато им се чете Коранът, не правят седжде!",
  "Да, онези, които не вярват, го смятат за лъжа.",
  "Но Аллах най-добре знае какво потулват!",
  "И възвести ги за болезнено мъчение,",
  "освен онези, които вярват и вършат праведни дела! За тях има безспирна награда!",
  "Кълна се в небето със съзвездията,",
  "и в обещания Ден,",
  "и в свидетел, и в това, което той е засвидетелствал!",
  "Да изчезнат хората, изкопали ямата",
  "за огъня, пълнен с гориво!",
  "Когато седяха около нея",
  "и на [всичко] онова, което вършеха с правоверните, бяха свидетели.",
  "И ги възненавидеха само защото вярваха в Аллах, Всемогъщия, Всеславния,",
  "Комуто принадлежи владението на небесата и на земята. Аллах на всяко нещо е свидетел!",
  "За онези, които изгаряха правоверните мъже и жени, а после не се разкаяха, за тях е мъчението на Джехеннем и за тях е мъчението на кладата.",
  "За онези, които вярват и вършат праведни дела, за тях са Градините, сред които реки текат. Това е голямото спасение!",
  "Сграбчването на твоя Повелител е могъщо!",
  "Наистина, Той създава изначално и пресъздава",
  "Той е Опрощаващия, Любящия,",
  "Властелинът на Трона, Предостойния,",
  "Извършващия всичко онова, което пожелае!",
  "Стигна ли до теб разказът за войските,",
  "за Фираун и за самудяните?",
  "Неверниците считат това за лъжа.",
  "Но Аллах ги обгражда в гръб.",
  "Да, това е славен Коран",
  "[ съхраняван ]в Лаухи Мехфуз.",
  "Кълна се в небето и във Вечерницата!",
  "А откъде да знаеш ти какво е Вечерницата?",
  "Звездата с пронизваща светлина.",
  "Над всяка душа има надзорник.",
  "И да погледне човекът от какво бе сътворен!",
  "Бе сътворен от изтласкваща се вода,",
  "която излиза измежду гръбнака и ребрата.",
  "Способен е Той да го върне",
  "в Деня, когато ще бъдат изявени тайните",
  "и не ще има той нито сила, нито избавител.",
  "Кълна се в небето, от което вали,",
  "и в земята, която се разпуква,",
  "че наистина, това е слово-разграничение.",
  "А не е шега.",
  "Те замислят с умисъл.",
  "И Аз замислям с умисъл.",
  "И дай отсрочка на неверниците, отсрочи ги за кратко!",
  "Прославяй пречистото име на твоя Повелител, Върховния,",
  "Който сътвори и осъразмери,",
  "Който предопредели съдбата(на всяко нещо) и напъти,",
  "Който изважда [тревата на] пасбището",
  "и го превръща в черно стърнище!",
  "Ще ти дадем да четеш [Корана, о, Мухаммед] и не ще забравиш,",
  "освен каквото Аллах пожелае. Той знае явното и скритото.",
  "И ще те улесним за твоя успех.",
  "Напомняй, ако има полза от напомнянето!",
  "Ще си спомни онзи, който се страхува.",
  "И ще се отдръпне от това най-лошият,",
  "който ще гори в най-големия Огън.",
  "После там нито ще умре, нито ще е жив.",
  "Сполучил е онзи, който се пречиства",
  "и споменава името на своя Повелител, и извършва молитвата намаз.",
  "Да! Вие предпочитате земния живот,",
  "но отвъдният е по-хубав и по-дълготраен.",
  "Това е [записано] в предишните Книги",
  "Книгите на Ибрахим и на Муса.",
  "Стигна ли до теб разказът за Всепокриващия ден?",
  "Едни лица в този Ден ще са сведени,",
  "обременени, изнурени,",
  "ще горят в пламтящ огън,",
  "ще им се даде от кипящ извор да пият,",
  "не ще имат друга храна освен от тръни,",
  "които нито угояват, нито избавят от глад.",
  "А други лица в този Ден ще са блажени,",
  "поради своето старание доволни,",
  "във възвишена Градина.",
  "Не ще слушат в нея празнословие.",
  "Има там течащ извор.",
  "Има там въздигнати престоли",
  "и готови чаши,",
  "и подредени възглавници,",
  "и разстлани килими.",
  "И нима не виждат как бяха сътворени камилите",
  "и как бе въздигнато небето",
  "и как бяха възправени планините",
  "и как бе разпростряна земята?",
  "И напомняй! Ти си само, за да напомняш.",
  "Не си над тях властващ,",
  "но който се отвърне и не повярва,",
  "него Аллах ще мъчи с най-голямото мъчение[в Джехеннем].",
  "При Нас е тяхното завръщане.",
  "После Наша грижа е тяхната равносметка.",
  "Кълна се в зората",
  "и в десетте нощи [от месеца за поклонение хадж],",
  "и в четното, и в нечетното,",
  "и в нощта, когато отминава!",
  "Нима в това няма клетва за разумния?",
  "Не видя ли ти как постъпи твоят Повелител с адитите",
  "и с ирамитите, имащи високи постройки,",
  "подобни на които не бяха сътворени по земите,",
  "и със самудяните, които изсичаха скалите в долината,",
  "и с Фираун, владетеля на войските,",
  "които безчинстваха из селищата",
  "и множаха в тях развалата?",
  "Тогава твоят Повелител стовари върху тях бича на мъчението.",
  "Наистина твоят Повелител е в засада.",
  "И ако неговият Повелител го подложи на изпитание, като го почете и облагодетелства, човекът казва: “Моят Повелител ме почете.”",
  "А ако го подложи на изпитание, като ограничи препитанието му, казва: “Моят Повелител ме оскърби.”",
  "Ала не! Вие не почитате сирака,",
  "и не подканвате да бъде нахранен нуждаещият се,",
  "и изяждате наследството [дори ако е чуждо] с лакомия.",
  "И обичате богатството с голяма любов.",
  "Ала не! Когато земята бъде стрита на прах",
  "и твоят Повелител дойде с подредените в редици меляикета,",
  "и Джехеннема бъде докаран в този Ден, човекът ще си спомни тогава, ала защо ще му е спомнянето?",
  "Ще казва: “О, да бях сторил отнапред добрини заради моя [отвъден] живот!”",
  "В този Ден никой друг не ще измъчва, както Той измъчва,",
  "и никой друг не ще оковава, както Той оковава.",
  "О, душа успокоена,",
  "завърни се при твоя Повелител доволстваща, заслужила благосклонност!",
  "Влез с Моите [благочестиви ]раби,",
  "влез в Моя Дженнет!",
  "Не! Кълна се в този град [Мека]",
  "на теб [о, Мухаммед] този град ти беше позволен,",
  "и в родителя [Адам], и в неговото потомство!",
  "Ние сътворихме човека в трудности.",
  "Нима смята, че никой не ще го надмогне?",
  "Казва: “Пропилях огромно богатство.”",
  "Нима смята, че никой не го е видял?",
  "Не му ли дадохме Ние две очи",
  "и език, и устни,",
  "и го поведохме по двата пътя,",
  "ала той не пое стръмния път.",
  "Но откъде да знаеш ти какво е стръмният път?",
  "Да се освободи роб,",
  "или да се даде храна в ден на глад",
  "на сирак роднина,",
  "или на окаян клетник.",
  "И е от онези, които вярват и взаимно се наставляват за търпение, и взаимно се наставляват за състрадание.",
  "Тези са хората на десницата.",
  "А които отхвърлят Нашите знамения, те са хората на левицата.",
  "Ще бъдат затворени в Огъня.",
  "Кълна се в слънцето и в неговото сияние,",
  "и в луната, която го следва,",
  "и в деня, който проявява неговия блясък,",
  "и в нощта, която го покрива,",
  "и в небето, и в Онзи, Който го е съградил,",
  "и в земята, и в Онзи, Който я е разпрострял,",
  "и в душата, и в Онзи, Който я е създал,",
  "и на нея е посочил [що е] нечестивост и богобоязливост!",
  "Сполучва онзи, който я пречиства.",
  "А губи онзи, който се омърсява.",
  "Самудяните отричаха поради своето непокорство.",
  "Когато най-злият от тях се втурна към камилата",
  "и пратеникът на Аллах [Салих] им каза: “Не посягайте на камилата на Аллах и не й пречете да пие!”,",
  "ала го взеха за лъжец и я заклаха, - тогава техният Повелител ги унищожи заради греха им поравно.",
  "Не се страхува Той за последствието.",
  "Кълна се в нощта, когато се спуска",
  "и в деня, когато засиява,",
  "и в Онзи, Който е сътворил мъжа и жената,",
  "вашите стремежи са различни!",
  "Който раздава и се бои,",
  "и вярва в Най-прекрасното,",
  "ще го улесним към лесното.",
  "А който е скъперник и смята, че не се нуждае",
  "и взима за лъжа Най-прекрасното,",
  "ще го улесним към трудното",
  "и не ще го избави неговото богатство, когато пропадне.",
  "Наша грижа е напътването.",
  "На Нас принадлежи и отвъдното, и настоящето.",
  "И ви предупредих за Огъня пламтящ.",
  "Ще гори в него само злият,",
  "който отрича и се отвръща.",
  "И ще бъде предпазен от него, който най- много се бои от Аллах",
  "който раздава своето богатство, за да се пречисти,",
  "на никого не прави благодеяние, за да бъде възнаграден,",
  "а само в стремеж към Лика на своя Повелител, Върховния.",
  "И непременно ще е доволен.",
  "Кълна се в утрото",
  "и в нощта, когато настъпва мрак",
  "не те изостави твоят Повелител [о, Мухаммед] и не те възненавиди.",
  "Отвъдният живот е по-добър за теб от настоящия.",
  "И ще ти въздаде твоят Повелител, и ще си доволен.",
  "Не те ли намери Той сирак и не те ли приюти?",
  "И те намери заблуден, и те напъти.",
  "И те намери беден, и те замогна.",
  "Тъй че не огорчавай сирака!",
  "И не отпъждай умоляващия!",
  "И за благодатта на твоя Повелител възвестявай!",
  "Не разтворихме ли Ние твоята[о, Мухаммед] гръд[за вярата]",
  "И снехме от теб бремето,",
  "което тегнеше на твоя гръб.",
  "И нима не възвисихме споменаването[на твоето име]?",
  "Наистина, след всяка трудност настъпва облекчение.",
  "Да, наистина, след всяка трудност настъпва облекчение.",
  "И когато приключиш, [пак] се труди усърдно,",
  "и към своя Повелител се устреми!",
  "Кълна се в смоковницата и в маслината,",
  "и в Синайската планина,",
  "и в [Мека] този град на сигурност",
  "Ние сътворихме човека с превъзходен облик.",
  "После го отхвърляме най-унизен от унизените,",
  "освен онези, които вярват и вършат праведни дела. За тях има безспирна награда.",
  "И какво тогава те кара [о, човече] да взимаш за лъжа Възмездието?",
  "Не е ли Аллах Най - Мъдрият съдник?",
  "Чети [о, Мухаммед] в името на твоя Повелител, Който сътвори",
  "сътвори човека от съсирек!",
  "Чети! Твоят Повелител е Най-щедрия,",
  "Онзи, Който научи чрез калема,",
  "научи човека на онова, което не е знаел.",
  "Ала не! Човек престъпва,",
  "защото се е видял богат.",
  "Към твоя Повелител е завръщането.",
  "Видя ли ти онзи, който пречи",
  "на раб, когато изпълнява молитвата намаз?",
  "Смяташ ли[о, човек, пречещ на молещия се ] дали той бе на правия път,",
  "или повелява благочестие?",
  "А как мислиш дали той не е признал[Корана ] и се отмята?",
  "Не знае ли той, че Аллах вижда[всичко това ]?",
  "Ала не! Ако не престане, ще го повлечем за перчема",
  "перчема лъжлив, грешен.",
  "И да зове той своето сборище!",
  "Ние ще призовем стражата [от меляикета, които пазят Джехеннем].",
  "Ала не! Не му се подчинявай!А направи седжде и [към Аллах] се приближавай!",
  "Наистина Ние го низпослахме в нощта Ал-Кадр[Нощта на Предопределението]",
  "Но откъде да знаеш ти какво е нощта Ал-Кадр?",
  "Нощта Ал-Кадр е по-добра от хиляда месеца.",
  "Слизат меляикета и Духът [Джебраил] през нея с позволението на техния Повелител за всяка повеля.",
  "Мир е тя до началото на развиделяването.",
  "Онези от хората на Книгата и съдружаващите езичници, които не вярваха, не се разделиха [с неверието си], докато при тях не дойде явното доказателство",
  "Пратеник от Аллах, четящ пречистени свитъци [от Корана],",
  "в които има правдиви Книги.",
  "И дарените с Книгата се разединиха едва, след като при тях дойде явното доказателство.",
  "И бе им повелено да се прекланят единствено пред Аллах, предани Нему в религията, правоверни, и да изпълняват молитвата намаз, и да дават милостинята зекят. Това е правдивата религия.",
  "Онези от хората на Книгата и от съдружаващите езичници, които не вярваха, ще бъдат в Огъня на Джехеннем, там ще пребивават вечно. Те са най-лошите от създанията.",
  "Онези, които вярват и вършат праведни дела, те са най-добрите от творенията.",
  "Въздеянието им при техния Повелител ще са Градините на Дженнета Адн, сред които реки текат, там ще пребивават вечно и завинаги. Аллах ще е доволен от тях и те ще бъдат доволни от Него. Това е за всеки, който се страхува от своя Повелител.",
  "Когато земята бъде разтърсена в трус",
  "и земята изхвърли своите товари,",
  "и човек каже: “Какво й е?”,",
  "в този Ден тя ще разкаже своите вести,",
  "защото твоят Повелител й е внушил.",
  "В този Ден хората ще излязат на групи, за да им бъдат показани техните дела.",
  "Който извърши добро, дори с тежест на прашинка, ще го види.",
  "И който извърши зло, дори с тежест на прашинка, ще го види.",
  "Кълна се в [конете ] препускащите с пръхтене",
  "и мятащите искри с чаткане,",
  "и връхлитащите сутрин,",
  "и вдигащи с това прахоляк,",
  "и врязващи се в множество [от врагове]",
  "човекът е голям неблагодарник към своя Повелител.",
  "И сам на това е свидетел.",
  "И е силна любовта му към благата.",
  "Нима не знае, че когато бъде изкарано това, което е в гробовете,",
  "и бъде разкрито това, което е в гърдите,",
  "техният Повелител е сведущ за тях в този Ден?",
  "Бедствието!",
  "Какво е Бедствието?",
  "И откъде да знаеш ти какво е Бедствието?",
  "Деня, в който хората ще бъдат като пръснати пеперуди",
  "и планините ще бъдат като разпокъсана вълна...",
  "Онзи, чиито везни натежат,",
  "ще има живот в доволство,",
  "а онзи, чиито везни олекнат,",
  "завръщането му е бездна.",
  "А откъде да знаеш ти какво е тя?",
  "Пламтящ огън.",
  "Увлича ви преумножаването,",
  "додето легнете в гробовете.",
  "Ала не! Ще узнаете.",
  "И пак не! Ще узнаете.",
  "Ала не, ако знаете с достоверното знание",
  "ще видите Джехеннема.",
  "После ще го видите с достоверен поглед.",
  "После ще бъдете питани в този Ден за насладите [на земята].",
  "Кълна се в следобеда",
  "човекът е в загуба,",
  "освен онези, които вярват и вършат праведни дела, и взаимно се наставляват за истината, и взаимно се наставляват за търпението.",
  "Горко на всеки клеветник - хулител,",
  "който трупа богатство и все го брои!",
  "Смята, че неговото богатство ще го увековечи.",
  "Ала не! Ще бъде хвърлен в ал-Хутама.",
  "А знаеш ли ти какво е ал-Хутама? -",
  "Това е разпаленият Огън на Аллах,",
  "който прониква до сърцата.",
  "Той ще бъде затворен над тях",
  "във високи стълбове.",
  "Не видя ли какво стори твоят Повелител с владетелите на слона?",
  "Не превърна ли Той коварството им в заблуда?",
  "И изпрати срещу тях ята от птици,",
  "които ги замеряха с камъни от печена глина.",
  "И ги стори да приличат на проядени листа.",
  "Заради единението на корейшите,",
  "единението им по време на пътуването зиме, и лете,",
  "нека се преклонят пред Повелителя на този дом,",
  "Който ги нахрани след глада и обезпечи тяхната безопасност след страха!",
  "Видя ли ти онзи, който взима за лъжа тази религия?",
  "Това е онзи, който отблъсква сирака,",
  "и не подканва да бъде нахранен нуждаещият се!",
  "Горко на такива молещите се,",
  "които са небрежни в своя намаз,",
  "които лицемерят,",
  "и отказват да дават подаяние!",
  "Наистина, Ние ти дарихме ал-Каусар!",
  "Затова изпълнявай намаз към своя Повелител и [жертвено животно] заколи!",
  "Наистина, твоят ненавистник е лишеният!",
  "Кажи [о, Мухаммед]: “О, неверници,",
  "Аз няма да се поклоня на това, на което вие се покланяте,",
  "И вие не се покланяте на Този, Комуто се покланям аз.",
  "И аз не се покланям така, както вие се покланяте,",
  "и вие не се покланяте така, както се покланям аз.",
  "Вие си имате вашата религия и аз имам своята религия.”",
  "Когато дойде подкрепата на Аллах и победата,",
  "и видиш хората да встъпват на тълпи в религията на Аллах,",
  "прославяй своя Повелител с възхвала и Го моли за опрощение! Той винаги приема покаянието.",
  "Да изсъхнат и двете ръце на Абу Лехеб! И той да се погуби!",
  "Не го избави неговият имот и онова, което е придобил.",
  "Ще гори в огън с пламъци той",
  "и жена му, носещата дърва.",
  "На шията є ще има въже от сплетени влакна.",
  "Кажи [о, Мухаммед]: “Той е Аллах Единствения,",
  "Аллах e Вечен и от всички Търсен!",
  "Нито е раждал, нито е роден,",
  "и няма равен Нему.”",
  "Кажи: “Търся убежище при Повелителят на зората",
  "от злото на онова, което Той е създал,",
  "и от злото на тъмната нощ, когато тя настъпи,",
  "и от злото на духащи по възлите [магьосници],",
  "и от злото на завистник, когато той завижда!”",
  "Кажи: “Търся убежище при Повелителят на хората,",
  "Властелина на хората,",
  "Аллаха на хората,",
  "от злото на изкусителя, отстъпващия,",
  "който нашепва в гърдите на хората,",
  "от джиновете и от хората!”"
]