[
  "করুণাময় ও পরম দয়ালু আল্লাহর নামে",
  "সকল প্রশংসা আল্লাহর, (যিনি) নিখিল জগতের প্রভু;",
  "করুণাময়, দয়ালু্",
  "বিচার-দিনের মালিক।",
  "আমরা তোমারই ইবাদত করি এবং তোমারই সাহায্য চাই।",
  "আমাদেরকে সঠিক পথ দেখাও;",
  "তাদেরই পথ, যাদেরকে তুমি অনুগ্রহ করেছো; তাদের পথ নয়, যারা (তোমার) ক্রোধের পাত্র কিংবা বিপথগামী।",
  "আলিফ লাম মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "এই তো কিতাব, যাতে কোন সন্দেহ নেই, আছে মোত্তাকীদের (অন্যায় পরিহারকারী, আল্লাহভীরু, সৎকর্মশীল ও ধর্মপরায়ণ ব্যক্তিদের) জন্য পথনির্দেশ; ",
  "যারা অদৃশ্য সত্যকে বিশ্বাস করে, নামায আদায় করে, আর আমি তাদেরকে যা দান করেছি তা থেকে (সৎকাজে) ব্যয় করে; ",
  "যারা তোমার কাছে যা নাযিল করা হয়েছে এবং তোমার পূর্বে (অন্য নবীদের কাছে) যা নাযিল করা হয়েছিল তা বিশ্বাস করে; আর পরকালের প্রতি তারা দৃঢ় বিশ্বাস রাখে। ",
  "এ ধরনের লোকেরাই তাদের প্রভুর সঠিক পথে আছে এবং এরাই সফলকাম। ",
  "বস্তুত যারা (সত্যকে) অবিশ্বাস করে তাদেরকে তুমি সতর্ক করো কিংবা না করো, তাদের জন্য একই কথা, তারা বিশ্বাস করবে না। ",
  "আল্লাহ তাদের অন্তর ও কান সীল করে দিয়েছেন এবং তাদের চোখের ওপর একপ্রকার আবরণ পড়েছে। ওদের জন্য বড়রকম শাস্তি নির্ধারিত আছে। \n",
  "আবার কিছু মানুষ আছে যারা বলে, “আমরা আল্লাহ ও পরকালকে বিশ্বাস করেছি”; কিন্তু আসলে তারা বিশ্বাসী নয়। ",
  "তারা আল্লাহ ও বিশ্বাসীদের ধোঁকা দিতে চায়; তবে কার্যত তারা নিজেদেরকেই ধোঁকা দেয়, যা তারা বুঝতে পারে না। ",
  "তাদের অন্তরে একটি ব্যাধি আছে; আল্লাহ তাদের সে ব্যাধি বাড়িয়ে দিয়েছেন। আর মিথ্যা বলার কারণে তাদের জন্য কষ্টদায়ক শাস্তি নির্দিষ্ট আছে। ",
  "যখন তাদেরকে বলা হয়, “তোমরা পৃথিবীতে বিবাদ সৃষ্টি করো না,” তখন তারা বলে, “আমরাতো কেবল শান্তি প্রতিষ্ঠা করতে চাই।” ",
  "জেনে রেখো, তারাই বিবাদ সৃষ্টিকারী; তবে তারা তা উপলব্ধি করে না। ",
  "আর যখন তাদেরকে বলা হয়, “অন্য লোকেরা যেমন ঈমান এনেছে তোমরাও তেমনি ঈমান আন,” তখন তারা বলে, “আমরা কি বোকাদের মত ঈমান আনতে পারি?” জেনে রেখো, আসলে তারাই বোকা; তবে তারা তা জানে না। ",
  "তারা যখন ঈমানদারদের সাথে মিলিত হয় তখন বলে, “আমরা ঈমান এনেছি”; আবার যখন নিজেদের শয়তানদের (দুষ্ট ব্যক্তিদের) সান্নিধ্যে যায় তখন বলে, “আমরা তোমাদের সঙ্গেই আছি; আমরা কেবল তামাশা করছি।” ",
  "আল্লাহও তাদের সাথে তামাশা করছেন (তাদের তামাশার পাল্টা ব্যবস্থা নিচ্ছেন) এবং তাদেরকে আরো অন্যায় করার অবকাশ দিচ্ছেন, যাতে তারা পথহারা হয়ে ঘুরতে থাকে। ",
  "ওরা তো হেদায়েতের পরিবর্তে ভ্রষ্টতা ক্রয় করেছে। ফলে তাদের ব্যবসাও লাভজনক হয়নি এবং তারা হেদায়েতও পায়নি। ",
  "তাদের উপমা: যেন এক ব্যক্তি (আলোর জন্য) আগুন জ্বালিয়েছে; তারপর আগুন যখন তার আশপাশ আলোকিত করল তখন আল্লাহ তাদের আলো নিয়ে গেলেন এবং তাদেরকে অন্ধকারে ফেলে দিলেন, তারা আর দেখতে পায় না। ",
  "তারা (যেন) বধির, বোবা ও অন্ধ; তাই (সৎপথে) ফিরে আসতে পারছে না। ",
  "অথবা (তাদের উপমা:) যেন আকাশের বৃষ্টিবাহী মেঘ, যার মধ্যে রয়েছে অন্ধকার ও বজ্র-বিদ্যুৎ; তারা মৃত্যুর ভয়ে বজ্রপাতের শব্দ প্রতিরোধের জন্য কানে আঙ্গুল দিয়ে রাখছে। বস্তুত আল্লাহ কাফেরদের ঘেরাও করে রেখেছেন। ",
  "বিদ্যুৎ (তার ঝলকানি দিয়ে) তাদের দৃষ্টি কেড়ে নেবার উপক্রম করে। যখনই তা তাদের জন্য আলোর বিকিরণ ঘটায় তখনই তারা তাতে পথ চলে; আবার যখন তাদের ওপর অন্ধকার নেমে আসে তখন তারা দাঁড়িয়ে থাকে। আর আল্লাহ ইচ্ছা করলে তাদের শ্রবণশক্তি ও দৃষ্টিশক্তি (একেবারে) নিয়ে নিতে পারতেন। আল্লাহ তো সবকিছুই করার ক্ষমতা রাখেন।  \n",
  "হে মানুষ! তোমরা তোমাদের প্রভুর দাসত্ব করো, যিনি তোমাদেরকে এবং তোমাদের পূর্বে যারা ছিল তাদেরকে সৃষ্টি করেছেন, যাতে তোমরা (অকল্যাণ থেকে) বেঁচে থাকতে পার। ",
  "যিনি তোমাদের জন্য পৃথিবীকে বিছানা এবং আকাশকে শামিয়ানা বানিয়ে দিয়েছেন; আর আকাশ থেকে পানি বর্ষণ করে তার সাহায্যে তোমাদের জীবিকার জন্য ফলমূল উৎপন্ন করেছেন। তোমরা তাই সবকিছু জেনে আল্লাহর জন্য অংশীদার সাব্যস্ত করো না। ",
  "আর আমি আমার বান্দার ওপর যা নাযিল করেছি (অর্থাৎ কোরআন) সে সম্বন্ধে যদি তোমাদের কোন সন্দেহ থাকে তাহলে (নিজেরা) তার আদলে একটি সূরা রচনা করে দেখাও এবং আল্লাহ ব্যতীত তোমাদের সাক্ষীদেরকে (অথবা সাহায্যকারীদেরকে) ডাক; যদি তোমরা আন্তরিক হও। ",
  "আর যদি তা করতে না পার—এবং অবশ্যই তা পারবেনা—তাহলে (জাহান্নামের) সেই আগুনকে ভয় করো, যার জ্বালানি হবে মানুষ ও পাথর; এবং যা অবিশ্বাসীদের জন্য প্রস্তুত করা হয়েছে। ",
  "আর বিশ্বাসী ও সৎকর্মশীলদের সুসংবাদ দাও যে, (বেহেশতে) তাদের জন্য বাগ-বাগিচা থাকবে, যার তলদেশ দিয়ে নদী প্রবাহিত হবে; যখনই তাদেরকে সেখান থেকে কোন ফল খেতে দেওয়া হবে, তখনই তারা বলবে, “এটাতো সেই খাবার যা আমাদেরকে ইতিপূর্বেও দেওয়া হয়েছে।” (এরূপ বলার কারণ,) তাদেরকে একই আকৃতির বস্তু দেওয়া হয়েছে। (যদিও প্রতিটি বস্তুর স্বাদ ভিন্ন।)  সেখানে তাদের জন্য পাক-পবিত্র সঙ্গিনীরাও থাকবে এবং তারা সেখানে চিরকাল বাস করবে। ",
  "অবশ্যই আল্লাহ কোন কিছুরই উদাহরণ দিতে লজ্জাবোধ করেন না, তা কোন মশা হোক কিংবা তার চেয়ে অনেক বড় কিছু (অথবা অনেক ছোট কিছু) হোক; এরূপ ক্ষেত্রে যারা বিশ্বাসী তারা জানে যে, এটাই তাদের প্রভুর পক্ষ থেকে সঠিক; আর যারা অবিশ্বাসী তারা বলে, “এই জিনিসের উদাহরণ দিয়ে আল্লাহ কি বুঝাতে চেয়েছেন?” (বস্তুত) এর দ্বারা তিনি অনেককে বিপথগামী করেন, আবার অনেককে পথের সন্ধান দেন; তবে এর দ্বারা তিনি ফাসেক (পাপাচারী) ব্যতীত কাউকে বিপথগামী করেন না। ",
  "ওরা তো তারাই যারা আল্লাহর সাথে পাকাপাকি অঙ্গীকার করার পরও তা ভঙ্গ করে এবং আল্লাহ যা সংযুক্ত (অটুট) রাখার নির্দেশ দিয়েছেন তা ছিন্ন করে আর পৃথিবীতে অশান্তি সৃষ্টি করে। আসলে ওরাই ক্ষতিগ্রস্ত। ",
  "তোমরা কীভাবে আল্লাহকে অবিশ্বাস করো? অথচ একসময় তোমরা ছিলে প্রাণহীন, তারপর তিনি তোমাদের জীবন দান করেছেন; এরপর তিনি তোমাদের মৃত্যু ঘটাবেন, তারপর আবার জীবিত করবেন এবং সবশেষে তোমাদেরকে তাঁর কাছেই ফিরিয়ে নেওয়া হবে। ",
  "তিনি সেই মহান সত্তা যিনি তোমাদের জন্য পৃথিবীর সবকিছু সৃষ্টি করেছেন; তারপর আসমান সৃষ্টি করতে চেয়েছেন এবং সুষমভাবে সাত আসমান সৃষ্টি করেছেন। তিনি সবকিছুই ভালভাবে জানেন। \n",
  "(স্মরণ করো) যখন তোমার প্রভু ফেরেশতাদের বলেছিলেন, “আমি পৃথিবীতে (আমার) এক প্রতিনিধি (মানুষ) বানাব;” তারা বলেছিল, “তুমি কি সেখানে এমন কাউকে সৃষ্টি করতে চাও যে সেখানে গোলযোগ ও রক্তপাত করবে? আমরাই তো তোমার সপ্রশংস গুণগান করছি এবং তোমার পবিত্রতা বর্ণনা করছি।” (জবাবে) তিনি বলেছিলেন, “আমি এমন তথ্য জানি যা তোমরা জান না।” ",
  "তিনি আদমকে (সকলের) সব নাম শিখিয়ে দেন; তারপর (নামগুলো যাদের) তাদেরকে ফেরেশতাদের সামনে হাজির করে বলেন, “যদি তোমাদের কথা সত্য হয়, তাহলে তোমরা আমাকে এদের নামগুলো বল দেখি।” ",
  "তারা বলল, “তোমার মহিমা! তুমি আমাদের যা শিখিয়েছো তার বাইরে আমাদের কোন জ্ঞান নেই; বস্তুত তুমিই মহাজ্ঞানী, পরম প্রাজ্ঞ।” ",
  "তিনি বললেন, “আদম! ওদেরকে এদের নামগুলো বলে দাও।” এরপর আদম যখন ফেরেশতাদেরকে তাদের নামগুলো বলে দেয়, তখন আল্লাহ বলেন, “তোমাদেরকে বলেছিলাম না যে, আমি আসমান ও জমিনের অদৃশ্য রহস্য জানি? আর তোমরা যা কিছু প্রকাশ করো ও যা কিছু গোপন করতে আমি তা-ও জানি।” ",
  "আর আমি যখন ফেরেশতাদের বলেছিলাম, “তোমরা আদমের সম্মানে মাথানত করো” তখন ইবলীস (শয়তান) ছাড়া অন্যরা মাথানত করেছিল। ইবলীস (সে আদেশ) অমান্য করে এবং নিজেকে বড় মনে করে। এভাবে সে অকৃতজ্ঞদের তালিকাভুক্ত হয়। ",
  "আমি (আদমকে) বললাম, “হে আদম! তুমি ও তোমার স্ত্রী জান্নাতে বাস করো এবং সেখান থেকে যখন যেখানে চাও তৃপ্তি সহকারে (খাদ্য-সামগ্রী) আহার কর। তবে এই গাছটির কাছে যেয়ো না, গেলে তোমরা অন্যায়কারীদের দলভুক্ত হবে।” ",
  "এরপর শয়তান সেখান থেকে তাদের সরিয়ে দেয় এবং তারা যে (শান্তিময়) অবস্থায় ছিল তা থেকে তাদেরকে বের করে দেয়। আমি বললাম, “তোমরা (পৃথিবীতে) নেমে যাও, (সেখানে) তোমাদের কতক কতকের শত্রু হবে। আর পৃথিবীতে তোমাদের জন্য কিছুকাল পর্যন্ত বসবাস ও ভোগের ব্যবস্থা আছে।” ",
  "আদম তখন (ক্ষমা চাওয়ার জন্য) তার প্রভুর কাছ থেকে কয়েকটি কথা শিখে নেয়। অতঃপর তিনি তাকে ক্ষমা করে দেন। কারণ, তিনি তো ক্ষমাশীল, দয়ালু। ",
  "আমি বললাম, “তোমরা সবাই জান্নাত থেকে (পৃথিবীতে) নেমে যাও। অনন্তর (সেখানে) যখনই আমার পক্ষ থেকে তোমাদের কাছে কোন নির্দেশনা যাবে তখন যারাই আমার নির্দেশনা মেনে চলবে তাদের কোন ভয় কিংবা দুঃখ থাকবে না।” ",
  "কিন্তু যারা (তা মেনে চলতে) অস্বীকার করবে এবং আমার প্রমাণসমূহকে মিথ্যা বলবে তারা জাহান্নামের অধিবাসী হবে, সেখানে তারা চিরকাল থাকবে।\n",
  "হে বনী ইসরাঈল (ইসরাঈলের বংশধরগণ)! আমি তোমাদেরকে যে নেয়ামত দান করেছি তা স্মরণ করো এবং আমার অঙ্গীকার পূরণ করো, তাহলে আমিও তোমাদের অঙ্গীকার  পূরণ করব। আর আমাকেই ভয় কর। ",
  "আর তোমাদের সাথে যা আছে (অর্থাৎ তাওরাত ও ইনজীল) তার সত্যায়ন-কারীরূপে আমি যা অবতীর্ণ করেছি (অর্থাৎ কোরআন) তা বিশ্বাস করো এবং তোমরা তার প্রথম অবিশ্বাসকারী হয়ো না। আর তোমরা আমার আয়াতসমূহ বিক্রি করে সামান্য মূল্য (সুবিধা) গ্রহণ করো না। আর আমাকেই ভয় কর। ",
  "তোমরা সত্যকে অসত্যের সাথে মিশ্রিত করো না এবং জেনেশুনে সত্য গোপন করো না। ",
  "আর নামায আদায় করো, যাকাত দাও ও রুকুকারীদের সাথে রুকু করো (দলবদ্ধভাবে নামায পড়)। ",
  "তোমরা কি মানুষকে সৎকাজ করতে বল আর নিজেদের কথা (নিজেরা তা করতে) ভুলে যাও? অথচ তোমরা কিতাব পাঠ কর। তাহলে কি তোমরা বুদ্ধি খাটাও না? ",
  "তোমরা ধৈর্য ও নামাযের সাহায্য নাও। অবশ্য এই নামায একটি কঠিন কাজ; তবে একনিষ্ঠ ব্যক্তিবর্গের জন্য (তা কঠিন) নয়, ",
  "যারা বিশ্বাস করে যে, তাদের প্রভুর সঙ্গে তাদের সাক্ষাৎ হবে এবং তারা তাঁরই কাছে ফিরে যাবে।\n",
  "হে বনী ইসরাঈল! আমি তোমাদেরকে যে নেয়ামত দিয়েছি তা স্মরণ করো, আর এটাও স্মরণ করো যে, (অতীতে) আমি তোমাদেরকে সারা বিশ্ববাসীর ওপর শ্রেষ্ঠত্ব দান করেছিলাম। ",
  "আর তোমরা এমন একটি দিনকে ভয় করো যেদিন কেউ কারো কাজে আসবে না, কারো কোন সুপারিশ গৃহীত হবে না, কারো থেকে কোন বিনিময় গ্রহণ করা হবে না এবং তাদেরকে (পাপীদেরকে) কোন সাহায্য করা হবে না। ",
  "(স্মরণ করো) যখন আমি ফেরাউনের লোকদের থেকে তোমাদেরকে রক্ষা করেছিলাম, যারা তোমাদের ওপর ভয়াবহ নির্যাতন চাপিয়ে দিয়েছিল। তারা তোমাদের ছেলেদেরকে হত্যা করত এবং নারীদেরকে জীবিত রাখত। এর মধ্যে ছিল তোমাদের প্রভুর পক্ষ থেকে এক বিরাট পরীক্ষা। ",
  "(স্মরণ করো) যখন আমি তোমাদের জন্য সমুদ্রকে বিভক্ত করে তোমাদেরকে বাঁচিয়ে-ছিলাম আর তোমাদের চোখের সামনেই ফেরাউনের লোকদের ডুবিয়ে মেরেছিলাম। ",
  "(স্মরণ করো) যখন আমি মূসার জন্য চল্লিশ রাত নির্ধারণ করেছিলাম। অতঃপর নিজেরা জালেম বলেই তার অনুপস্থিতিতে তোমরা (উপাস্যরূপে) বাছুর গ্রহণ করেছিলে। ",
  "ঐ ঘটনার পরও আমি তোমাদেরকে ক্ষমা করে দিয়েছিলাম, যাতে তোমরা কৃতজ্ঞ হও। ",
  "(স্মরণ করো) যখন আমি মূসাকে কিতাব (তাওরাত) ও সত্য-মিথ্যার মানদণ্ড দিয়েছিলাম, যাতে তোমরা দিক-নির্দেশনা পাও। ",
  "(স্মরণ করো) যখন মূসা তার লোকদেরকে বলেছিল, “হে আমার লোকেরা! তোমরা বাছুরকে উপাস্য বানিয়ে নিজেদের প্রতি জুলুম করেছো। অতএব, তোমাদের স্রষ্টার নিকট তওবা করো এবং নিজেদেরকে (নিজেদের মধ্য থেকে অপরাধীদেরকে) হত্যা কর। তোমাদের স্রষ্টার বিচারে সেটাই তোমাদের জন্য মঙ্গল।” এরপর তিনি তোমাদের তওবা কবুল করেছিলেন। বস্তুত তিনিই তওবা কবুলকারী, পরম দয়ালু। ",
  "(স্মরণ করো) যখন তোমরা বলেছিলে, “হে মূসা! আমরা আল্লাহকে প্রকাশ্যে না দেখা পর্যন্ত তোমার কথায় বিশ্বাস করব না।” তখনি তোমাদের ওপর বজ্রপাত হল আর তোমরা তা দেখছিলে। ",
  "তারপর তোমাদের মৃত্যুর পর আমি আবার তোমাদেরকে জীবিত করেছিলাম, যাতে তোমরা কৃতজ্ঞতা প্রকাশ কর। ",
  "আর আমি তোমাদের ওপর মেঘের ছায়া দিয়েছিলাম এবং তোমাদের জন্য (আসমানি খাদ্য) মান্‌ ও সালওয়া পাঠিয়েছিলাম। (আর বলেছিলাম) “আমার দেওয়া উত্তম খাবার খাও।” তারা তো আমার ওপর জুলুম করেনি, বরং নিজেরাই নিজেদের ওপর জুলুম করছিল। ",
  "আর (স্মরণ করো) যখন আমি বলেছিলাম, “এই জনপদে (জেরুজালেমে) প্রবেশ করে এর যেখানে চাও সুখে-স্বাচ্ছন্দ্যে খাওয়া-দাওয়া কর। আর (প্রবেশকালে) ‘ক্ষমা কর’ বলতে বলতে মাথানত করে ফটকে প্রবেশ করো; আমি তোমাদের পাপসমূহ ক্ষমা করে দেব এবং নেককারদেরকে আরো বেশি (পুরস্কার) দেব।” ",
  "কিন্তু (এই) জালেমদেরকে যা (বলতে) বলা হয়েছিল তারা তার পরিবর্তে অন্য কথা বলল। তাই তাদের অবাধ্যতার কারণে আমি জালেমদের ওপর আসমান থেকে আজাব নাযিল করেছিলাম।   \n",
  "(স্মরণ করো) যখন মূসা তার লোকদের জন্য পানি চেয়েছিল, আমি বললাম, “(হে মূসা!) তুমি তোমার লাঠি দ্বারা পাথরে আঘাত কর।” (মূসা আঘাত করলে) তখন সেখান থেকে বারটি ঝরনা নিঃসৃত হল। লোকদের প্রতিটি দল নিজেদের পানি পানের জায়গা জেনে নিল। (তাদের বলা হল) “আল্লাহর রিজিক থেকে পানাহার করো; আর পৃথিবীতে গোলযোগ সৃষ্টি করো না।” ",
  "(স্মরণ করো) যখন তোমরা বলেছিলে, “ হে মূসা! আমরা একইরকম খাবারে ধৈর্য রাখতে পারব না; তাই তুমি আমাদের জন্য তোমার প্রভুর কাছে প্রার্থনা করো, তিনি যেন আমাদের জন্য শাক-সবজি, শসা, গম (বা রসুন), ডাল, পেঁয়াজ ইত্যাদি মাটির ফসল উৎপন্ন করেন।” সে (মূসা) বলল, “তোমরা কি ভাল জিনিসের পরিবর্তে নিম্নমানের জিনিস পেতে চাও? (তাহলে) কোন এক শহরাঞ্চলে চলে যাও, তোমরা যা যা চাইলে সেখানে তোমাদের জন্য তা সবই আছে।” (এরপর) তাদের ওপর লাঞ্ছনা ও দারিদ্র এঁটে দেওয়া হল এবং তারা আল্লাহর ক্রোধভাজন হয়ে গেল। তাদের ঐ পরিণতির কারণ, তারা আল্লাহর প্রমাণসমূহ অবিশ্বাস করত ও নবীদেরকে অন্যায়ভাবে হত্যা করত। তাদের ঐ পরিণতির কারণ,  তারা অবাধ্য হয়েছিল ও সীমালঙ্ঘন করত।\n",
  "ঈমানদার (মুসলমান), ইহুদি, খ্রিষ্টান, সাবেয়ী (ফেরেশতা ও নক্ষত্রপূজারী একটি সমপ্রদায়)—যারাই আল্লাহ ও শেষ দিনে (পরকালে) বিশ্বাস রাখে আর সৎকাজ করে, তাদের জন্য তাদের প্রভুর কাছে পুরস্কার রয়েছে। আর তাদের কোন ভয় নেই এবং তারা দুঃখিতও হবে না। ",
  "(হে বনী ইসরাঈল! স্মরণ করো) যখন আমি তোমাদের (মাথার) ওপর তূর পাহাড় তুলে ধরে তোমাদের কাছে প্রতিশ্রুতি নিয়েছিলাম, (আর বলেছিলাম) “তোমাদেরকে যা দিয়েছি তা শক্ত করে ধরে রাখবে এবং তার মধ্যে যা আছে তা মনে রাখবে, যাতে তোমরা ধর্মপরায়ণ হতে পার।” ",
  "তার পরেও তোমরা (সেই প্রতিশ্রুতি থেকে) ফিরে গিয়েছিলে। আসলে তোমাদের প্রতি যদি আল্লাহর অনুগ্রহ ও দয়া না থাকতো, তাহলে অবশ্যই তোমরা ধ্বংস হয়ে যেতে। ",
  "আর তোমাদের মধ্যে যারা শনিবারের বিষয়টি সম্পর্কে বাড়াবাড়ি করেছিল তোমরা তো তাদের কথা জেনেছো। তখন আমি তাদেরকে বলেছিলাম, “তোমরা নিকৃষ্ট বানর হয়ে যাও।” ",
  "ঐ ঘটনাকে আমি তখনকার ও পরবর্তী লোকদের জন্য একটি দৃষ্টান্ত এবং ধর্ম-পরায়ণদের জন্য একটি শিক্ষার বস্তু বানিয়ে রেখেছি। ",
  "(স্মরণ করো) যখন মূসা তার লোকদেরকে বলেছিল, “আল্লাহ তোমাদেরকে একটি গরু জবাই করার আদেশ দিচ্ছেন।” তারা বলল, “তুমি কি আমাদের সাথে ঠাট্টা করছ?” সে বলল, “আমি মূর্খদের অন্তর্ভুক্ত হওয়া থেকে আল্লাহর নিকট আশ্রয় চাই।” (অর্থাৎ আমি আল্লাহর নির্দেশ নিয়ে ঠাট্টা করার মত মূর্খ হতে পারি না।) ",
  "তারা বলল, “তোমার প্রভুকে বল, তিনি যেন আমাদেরকে বলে দেন, সেটি কেমন (গরু)।” সে বলল, “তিনি বলছেন, সেটি এমন একটি গরু যা অধিক বৃদ্ধও নয় আবার একেবারে কমবয়সীও নয়; এর মাঝামাঝি মধ্যবয়সী। অতএব, তোমাদেরকে যা আদেশ করা হচ্ছে তা করে ফেল।” ",
  "তারা বলল, “তোমার প্রভুকে বল, তিনি যেন আমাদেরকে বলে দেন, গরুটির রং কি।” সে বলল, “তিনি বলছেন, সেটি একটি হলুদ রঙের গরু যার রং উজ্জ্বল ও গাঢ়, সেটি দেখতে খুবই সুন্দর।” ",
  "তারা বলল, “তোমার প্রভুকে বল, তিনি যেন আমাদেরকে বলে দেন, সেটি কেমন (গরু হবে); আমরা তো গরু ঠিক করতে পারছি না (গরু তো সব আমাদের কাছে একই রকম মনে হয়); আল্লাহ চাইলে অবশ্যই আমরা সঠিক দিক-নির্দেশনা পাব।” ",
  "সে বলল, “তিনি বলছেন, এটি এমন একটি গরু যাকে দিয়ে কোন কাজ করানো হয় না; সে জমি চাষ কিংবা ক্ষেতে পানি সেচ কোনটাই করে না; সম্পূর্ণ নিখুঁত, তার গায়ে কোন দাগ নেই।” তারা বলল, “এবার তুমি ঠিক বলেছো।” তারপর তারা সেটি জবাই করল; যদিও তারা তা করার কাছেও ছিল না (কাজটি করতে ইচ্ছুক ছিল না)।\n",
  "(স্মরণ করো) তোমরা যখন একটি লোককে হত্যা করে তার (হত্যার) ব্যাপারে একে অপরের বিরুদ্ধে অভিযোগ করছিলে; আর তোমরা যা গোপন করছিলে আল্লাহ তা বের করবেন বলে স্থির করেছিলেন। ",
  "তাই আমি বললাম, “(জবাইকৃত) গরুটির কোন অঙ্গ দ্বারা (নিহত) লোকটিকে আঘাত কর।” এমনিভাবে আল্লাহ মৃতদের জীবিত করেন এবং তোমাদেরকে তাঁর নিদর্শন দেখান, যাতে তোমরা বুঝতে পার। ",
  "ঐ ঘটনার পর তোমাদের মন আবার কঠিন হয়ে গেল। যেন তা পাথর কিংবা তার চেয়েও কঠিন। কারণ, এমন পাথরও তো আছে যা থেকে ঝর্ণাধারা প্রবাহিত হয়; এমন পাথরও আছে যা ফেটে গিয়ে তা থেকে পানি বের হয়; আবার এমন পাথরও আছে যা আল্লাহর ভয়ে নিচে ধসে পড়ে। তোমরা যা করো সে সম্বন্ধে আল্লাহ বেখবর নন। ",
  "(হে মুসলমানগণ) তোমরা কি তাহলে কামনা করো যে, তারা (ইহুদিরা) তোমাদের কথামতো ঈমান আনবে? অথচ তাদের মধ্যে একটি দল আল্লাহর বাণী শুনত, তারপর বুঝতে পেরেও জ্ঞাতসারে তা বিকৃত করত। ",
  "যখন ঈমানদারদের সাথে তাদের সাক্ষাৎ হয় তখন বলে, “আমরা ঈমান এনেছি”, আবার যখন নিজেরা পরস্পর একান্তে মিলিত হয় তখন (একে অন্যকে) বলে, “আল্লাহ (তাওরাতে শেষ নবী সম্পর্কে) তোমাদের কাছে যা প্রকাশ করেছেন তোমরা কি তা মুসলমানদের কাছে বল নাকি? তাহলে তো তারা এটা দিয়ে তোমাদের প্রভুর কাছে তোমাদের বিরুদ্ধে যুক্তি প্রদর্শন করবে। তোমরা কি বুঝতে পার না?” ",
  "তারা (ইহুদিরা) কি জানে না যে, তারা যা গোপন করে আর যা প্রকাশ করে আল্লাহ তা (সব) জানেন। ",
  "তাদের মধ্যে একদল নিরক্ষর লোক আছে যারা কতিপয় (মিথ্যা) আশা পোষণ ছাড়া কিতাবের কোন জ্ঞান রাখে না; আর তারা শুধু আন্দাজ-অনুমানই করে থাকে। ",
  "যারা নিজেদের হাতে (মনগড়া) কিতাব লেখে, তারপর এর বিনিময়ে সামান্য মূল্য গ্রহণের জন্য বলে, “এটা আল্লাহর কাছ থেকে এসেছে” তাদের জন্য শাস্তি নির্ধারিত আছে। অর্থাৎ তাদের হাত যা লিখেছে তার কারণে তাদের জন্য শাস্তি রয়েছে এবং তারা যা উপার্জন করছে তার কারণেও তাদের জন্য শাস্তি রয়েছে। ",
  "তারা বলে, “দোযখের আগুন আমাদেরকে স্পর্শ করবে না, তবে শুধুমাত্র কয়েকদিনের জন্য।” বল, “তোমরা আল্লাহর কাছ থেকে কোন অঙ্গীকার নিয়েছো নাকি, যে তিনি তাঁর অঙ্গীকার ভঙ্গ করবেন না? নাকি তোমরা আল্লাহর নামে এমন কথা বলছ যা তোমরা জান না।” ",
  "বস্তুত যারা কোন পাপ করে এবং তাদের পাপ তাদেরকে পরিবেষ্টন করে রাখে তারা জাহান্নামের অধিবাসী হবে, সেখানে তারা চিরকাল থাকবে। ",
  "আর যারা ঈমান রাখে ও সৎকাজ করে তারা জান্নাতের অধিবাসী হবে, সেখানে তারা চিরকাল থাকবে।  \n",
  "(স্মরণ করো) যখন আমি বনী ইসরাঈল থেকে (এই মর্মে) ওয়াদা নিয়েছিলাম যে, তোমরা আল্লাহ ছাড়া অন্য কারো দাসত্ব করবে না; পিতামাতা, আত্মীয়-স্বজন, অনাথ (ইয়াতীম) ও অসহায়দের (মিসকীন) সঙ্গে সদয় আচরণ করবে; মানুষকে ভাল কথা বলবে; নামায আদায় করবে ও যাকাত দান করবে। কিন্তু পরে অল্প কিছু লোক ছাড়া তোমরা সবাই (সেই ওয়াদা থেকে) মুখ ফিরিয়ে নিয়েছিলে। ",
  "(স্মরণ করো) যখন তোমাদের থেকে ওয়াদা নিয়েছিলাম যে, তোমরা নিজেদের মধ্যে রক্তপাত করবে না এবং নিজেদের লোকদেরকে ঘরবাড়ি থেকে বের করে দেবে না। তখন তোমরা স্বীকার করেছিলে, আর তোমরাই তো তার সাক্ষী। ",
  "তারপর এই তোমরাই নিজেদের লোকদেরকে হত্যা করছ, তোমাদের একদল লোককে তাদের ঘরবাড়ি থেকে বের করে দিচ্ছ। তোমরা পাপ ও বাড়াবাড়ি করে তাদের বিরুদ্ধে (তাদের শত্রুদেরকে) সহযোগিতা করছ। আর যদি তারা তোমাদের কাছে যুদ্ধবন্দী হয়ে আসে তাহলে আবার তাদের (মুক্তির) জন্য মুক্তিপণ নিচ্ছ (অথবা মুক্তিপণ দিচ্ছ); অথচ তাদেরকে বের করে দেওয়াটাই তোমাদের জন্য নিষিদ্ধ ছিল। তোমরা কি তাহলে (আল্লাহর) কিতাবের কিছু বিশ্বাস করো আর কিছু অবিশ্বাস করো? তোমাদের মধ্যে যারা এমন কাজ করে তাদের প্রতিফল অন্য কিছু নয়— পার্থিব জীবনে (বড় রকম) লাঞ্ছনা, আর কেয়ামতের দিন তাদেরকে তাড়িয়ে নেওয়া হবে কঠোর শাস্তির দিকে। তোমরা যা করছ সে সম্বন্ধে আল্লাহ বেখবর নন। ",
  "ওরাই পরকালের মূল্যে পার্থিব জীবন ক্রয় করেছে। সুতরাং ওদের শাস্তিও লাঘব করা হবে না এবং ওদেরকে সাহায্যও করা হবে না।\n",
  "আমি মূসাকে কিতাব দিয়েছি এবং তার পরে একে একে আরো রসূল পাঠিয়েছি। মরিয়ম-পুত্র ঈসাকে স্পষ্ট নিদর্শন দিয়েছি এবং পবিত্র আত্মার (জিবরাঈল) মাধ্যমে তার পৃষ্ঠপোষকতা করেছি। তবে কি যখনই তোমাদের কাছে তোমাদের অমনঃপূত বিষয় নিয়ে কোন রসূল এসেছে তখনই তোমরা নিজেদেরকে বড় মনে করেছো? কারণ (সেই রসূলদের) একদলকে তোমরা অবিশ্বাস করেছো এবং একদলকে হত্যা করেছো। ",
  "তারা বলেছিল, “আমাদের অন্তরসমূহ মোড়কবদ্ধ (অর্থাৎ আল্লাহর কথা শুনতে পায় না)।” আসলে তাদের কুফরির কারণে আল্লাহ তাদেরকে অভিশপ্ত করেছেন। তাই তারা কমই বিশ্বাস করে। ",
  "যখন তাদের কাছে আল্লাহর পক্ষ থেকে কিতাব (এই কোরআন শরীফ) এল, যা তাদের নিকট বিদ্যমান কিতাবের (তাওরাত ও ইনজীল) সত্যতা স্বীকারকারী,— আর ইতিপূর্বে তারাই (শেষ নবী ও তার কিতাবের প্রসঙ্গ তুলে) কাফেরদের বিরুদ্ধে বিজয় প্রার্থনা করত— (কিন্তু) যখন তাদের এই পূর্বপরিচিত বস্তুই তাদের কাছে এল তখন তারা তা অবিশ্বাস করল। আর তাই অবিশ্বাসীদের ওপর আল্লাহর অভিশাপ। ",
  "যার বিনিময়ে তারা নিজেদেরকে বিক্রি করে দিয়েছে তা কত খারাপ! তা এই যে, আল্লাহ তাঁর বান্দাদের মধ্যে যার কাছে ইচ্ছা তার অনুগ্রহ প্রেরণ করেন— এটা মানতে না পেরেই তারা আল্লাহর নাযিলকৃত বস্তু (কোরআন) অবিশ্বাস করছে। তাই তারা ক্রোধের ওপর ক্রোধের পাত্র হয়েছে। এই অবিশ্বাসীদের জন্য রয়েছে লাঞ্ছনাকর শাস্তি। ",
  "আর যখন তাদেরকে বলা হয়, “আল্লাহ যা নাযিল করেছেন তা বিশ্বাস করো” তখন তারা বলে, “আমরা আমাদের কাছে যা নাযিল করা হয়েছে তা বিশ্বাস করি।” কিন্তু তার পরে যা নাযিল করা হয়েছে তা তারা অবিশ্বাস করে, অথচ তা সত্য এবং তাদের কাছে যা আছে (তাওরাত ও ইনজীল) তারও সমর্থক। বল, “তোমরা যদি বিশ্বাসীই হও তাহলে অতীতে আল্লাহর নবীদেরকে হত্যা করতে কেন?” ",
  "নিশ্চয়ই মূসা তোমাদের কাছে স্পষ্ট প্রমাণ নিয়ে এসেছিল। কিন্তু সে চলে যাবার পর তোমরা (উপাস্য হিসেবে) বাছুর গ্রহণ করেছিলে এবং এভাবে (নিজেদের প্রতি) জুলুম করেছিলে। ",
  "(স্মরণ করো) যখন তোমাদের কাছে প্রতিজ্ঞা নিয়েছিলাম ও তোমাদের মাথার ওপর তূর পাহাড় তুলে ধরেছিলাম, (আর বলেছিলাম) “তোমাদেরকে যা দিয়েছি তা দৃঢ়ভাবে আঁকড়ে ধর আর (আমার কথা) শোন।” তারা বলেছিল, “আমরা শুনলাম ও অমান্য করলাম।” কুফরির কারণে তাদের অন্তরে (উপাস্য হিসেবে) বাছুরপ্রীতি বদ্ধমূল হয়েছিল। বল, “তোমরা যদি (তোমাদের দাবি অনুযায়ী) ঈমানদার হয়ে থাক তাহলে তোমাদের ঈমান তোমাদের যা করতে বলে তা কত খারাপ!” ",
  "(তাদেরকে) বল, “(তোমাদের কথা অনুযায়ী) আল্লাহর কাছে পরকালের নিবাস যদি অন্য লোকদের ছাড়া কেবল তোমাদের জন্যই খাস হয় তাহলে তোমরা মৃত্যু কামনা করতে পার, যদি তোমরা সত্যবাদী হও।” ",
  "কিন্তু তাদের কৃতকর্মের কারণে তারা তা কখনো কামনা করবে না। আল্লাহ এই জালেমদের কথা ভাল করে জানেন। ",
  "তুমি অবশ্যই তাদেরকে বেঁচে থাকার প্রতি সব মানুষের চেয়ে অধিক আগ্রহী দেখতে পাবে, এমনকি মুশরিকদের চেয়েও । তাদের এক একজন হাজার বছর বয়স পেতে চায়; কিন্তু তা পেলেও ঐ দীর্ঘ জীবন তাকে শাস্তি থেকে দূরে রাখতে পারবে না। তারা যা করছে আল্লাহ তা ভালভাবেই দেখছেন। \n",
  "বল, “যে জিবরাঈলের শত্রু—কারণ সে আল্লাহর নির্দেশেই তোমার অন্তরে এই কোরআন নাযিল করেছে যা তার আগের কিতাবের (তাওরাত ও ইনজীল) সত্যতা স্বীকারকারী এবং বিশ্বাসীদের জন্য দিক-নির্দেশনা ও সুসংবাদস্বরূপ— ",
  "যে আল্লাহর, তাঁর ফেরেশতা ও রসূলদের এবং জিবরাঈল ও মীকাঈলের শত্রু, (সে যেন জেনে রাখে যে,) আল্লাহ অবশ্যই কাফেরদের শত্রু।” ",
  "আমি তোমার কাছে স্পষ্ট নিদর্শনসমূহ নাযিল করেছি; ফাসেকরা ছাড়া কেউ তা অস্বীকার করতে পারে না। ",
  "তাহলে কি যখনই তারা কোন প্রতিজ্ঞা করেছে তখনই তাদের কোন না কোন দল তা ভঙ্গ করেছে? আসলে তাদের অধিকাংশেরই প্রকৃত ঈমান নেই। ",
  "যখন তাদের কাছে আল্লাহর পক্ষ থেকে একজন রসূল এসেছেন যিনি তাদের কাছে বিদ্যমান কিতাবের সত্যতা স্বীকার করেন তখন এই কিতাবধারীদের একটি দল আল্লাহর কিতাবকে এমনভাবে পেছনে ফেলে রেখেছে, যেন তারা (এসম্পর্কে) জানেই না। ",
  "সোলায়মানের রাজত্বের নামে শয়তানেরা যা পাঠ করত তারা তা মানতে লাগল। তবে সোলায়মান কুফরি করেনি, বরং শয়তানেরাই কুফরি করেছে। তারা মানুষকে যাদু শেখাতো। আর ব্যাবিলনে দুই ফেরেশতা হারূত ও মারূতের কাছে যা নাযিল করা হয়েছিল (তারা তার প্রতিও ঝুঁকে পড়ল)। অথচ ঐ দুই ফেরেশতা কাউকে (সেই জিনিস) শেখানোর সময় (আগেই) বলে নিত, “আসলে আমরা কিন্তু একটি পরীক্ষা, তাই (আমাদের শেখানো জিনিস দ্বারা) কুফরি করো না।” তার পরও  তারা তাদের কাছ থেকে এমন জিনিস শিখত যা দ্বারা স্বামী-স্ত্রীর মধ্যে বিচ্ছেদ ঘটাতে পারত। যদিও তারা আল্লাহর হুকুম ছাড়া ঐ জিনিস দ্বারা কোন ক্ষতি করতে পারত না। তারা যা শিখত তাতে তাদের ক্ষতিই হত, কোন উপকার হত না। তারা নিশ্চয়ই জানত যে, যে ব্যক্তি এই জিনিস কিনবে (আয়ত্ত করবে) তার জন্য পরকালে (কল্যাণের) কোন অংশ নেই। যে জিনিসের বিনিময়ে তারা নিজেদেরকে বিক্রি করে দিয়েছে তা কত খারাপ! যদি তারা (তা) জানত! ",
  "আর যদি তারা (প্রকৃত) ঈমান আনত আর আল্লাহকে ভয় করত তাহলে আল্লাহর পক্ষ থেকে অবশ্যই আরো উত্তম প্রতিফল পেত, যদি তারা (তা) জানত!\n",
  "হে ঈমানদারগণ! তোমরা (রসূলকে সম্বোধনকালে) “রা’ইনা” (আমাদের প্রতি লক্ষ্য রাখুন) বলো না, বরং “উন্‌যুর্‌না” (আমাদের দিকে তাকান) বল আর (মনোযোগ দিয়ে) শোন; কাফেরদের জন্য রয়েছে যন্ত্রণাদায়ক শাস্তি।",
  "কিতাবধারী কিংবা মুশরিকদের মধ্যে যারা অবিশ্বাসী তারা চায় না যে, তোমাদের কাছে তোমাদের প্রভুর পক্ষ থেকে কোন কল্যাণ আসুক; কিন্তু আল্লাহ তাঁর অনুগ্রহের জন্য যাকে ইচ্ছা মনোনীত করেন। আল্লাহ বিপুল অনুগ্রহের মালিক। ",
  "আমি যে আয়াত রহিত কিংবা বিস্মৃত করি (তার জায়গায়) তার চেয়ে ভাল কিংবা অনুরূপ আয়াত নিয়ে আসি। তোমার কি জানা নেই যে, আল্লাহ সবকিছু করতে সক্ষম? ",
  "তোমার কি জানা নেই যে, আসমান ও জমিনের কর্তৃত্ব (একমাত্র) আল্লাহরই? (আসলে) আল্লাহ ব্যতীত তোমাদের আর কোন বন্ধু বা সাহায্যকারী নেই। ",
  "অতীতে মূসাকে যেমন প্রশ্ন করা হয়েছিল তোমরা কি তোমাদের রসূলকেও তেমনি প্রশ্ন করতে চাও? ঈমানের পরিবর্তে যে কুফরি গ্রহণ করে, সে অবশ্যই সঠিক পথ হারিয়ে ফেলল। ",
  "তাদের কাছে সত্য প্রকাশ পাওয়ার পরও অনেক কিতাবধারী (ইহুদি ও খ্রিষ্টান) নিজেদের ঈর্ষাবশত তোমাদের ঈমান গ্রহণের পর আবার তোমাদেরকে কাফের বানাতে চায়। তোমরা ক্ষমা করে যাও এবং উপেক্ষা করতে থাক যতক্ষণ না আল্লাহ (এ ব্যাপারে) তাঁর হুকুম প্রদান করেন। আল্লাহ সবকিছুই করতে সক্ষম। ",
  "তোমরা নামায আদায় করো এবং যাকাত দাও। আর তোমরা নিজেদের জন্য ভাল যা কিছু অদ্ধ্বিম পাঠাবে, আল্লাহর কাছে গিয়ে তা (তার ফল) পেয়ে যাবে। তোমরা যা কিছু করো আল্লাহ অবশ্যই তা দেখে রাখেন। ",
  "তারা (ইহুদি ও খ্রিষ্টানরা) বলে, “ইহুদি কিংবা খ্রিষ্টান হওয়া ছাড়া কেউ জান্নাতে প্রবেশ করতে পারবে না।” এটাতো তাদের মনের বাসনা। তুমি বল, “তোমরা সত্যবাদী হলে তোমাদের প্রমাণ নিয়ে এসো।” ",
  "হ্যাঁ, বরং যে নিজেকে আল্লাহর কাছে সঁপে দিবে এবং সৎকর্মশীল হবে তার পুরস্কার তার প্রভুর কাছে থাকবেই। এধরনের লোকদের কোন ভয় নেই এবং তারা দুঃখিতও হবে না। \n",
  "ইহুদিরা বলে, “খ্রিষ্টানদের কাছে কিছু নেই” এবং খ্রিষ্টানরা বলে, “ইহুদিদের কাছে কিছু নেই” (একে অপরের ধর্মকে হেয় করার জন্য তারা এ ধরনের কথা বলে); অথচ তারা আসমানি কিতাব পাঠ করে থাকে। যারা (কিছু) জানে না তারাও তাদের মত এমন কথাই বলে। তারা যা নিয়ে (দুনিয়ায়) মতভেদ করত কেয়ামতের দিন আল্লাহ সে বিষয়ে মীমাংসা করবেন। ",
  "যে ব্যক্তি আল্লাহর মসজিদসমূহে তাঁর নাম স্মরণ করতে বাধা দেয় এবং তা ধ্বংসের পাঁয়তারা করে তার চেয়ে বড় জালেম আর কে হতে পারে? এ ধরনের লোকদের তো সেখানে নির্ভয়ে প্রবেশ করারই কথা নয়। তাদের জন্য দুনিয়াতে লাঞ্ছনা আর আখেরাতে বড় রকমের শাস্তি নির্ধারিত আছে। ",
  "পূর্ব-পশ্চিম আল্লাহরই (দিক)। অতএব, তোমরা যে দিকেই মুখ ফেরাও সে দিকেই আল্লাহ রয়েছেন। আল্লাহ তো বিশাল, মহাজ্ঞানী। ",
  "তারা বলেছে, “আল্লাহ একজন সন্তান গ্রহণ করেছেন।” (এই অপবাদ থেকে) তিনি পবিত্র। বরং আসমান-জমিনে যা কিছু আছে সবই তাঁর। সবাই তাঁর অনুগত। ",
  "তিনি আসমান ও জমিনের সৃষ্টিকর্তা। আর তিনি যখন কোন কিছু করার সিদ্ধান্ত নেন তখন তার জন্য শুধু বলেন, “হও”, আর অমনি তা হয়ে যায়। ",
  "অজ্ঞরা বলে, “আল্লাহ আমাদের সাথে (সরাসরি) কথা বলেন না কেন? কিংবা আমাদের কাছে কোন নিদর্শন আসে না কেন?” এভাবে এদের পূর্ববর্তীরাও এদের মতই বলেছিল। তাদের (সবার) অন্তর একইরকম। আমি প্রত্যয়ী লোকদের জন্য নিদর্শনসমূহ স্পষ্ট করে দিয়েছি। ",
  "আমি তোমাকে (বিশ্বাসীদের জন্য) সুসংবাদদাতা ও (অবিশ্বাসীদের জন্য) সতর্ককারীরূপে সত্য (দ্বীন) নিয়ে পাঠিয়েছি। আর দোযখবাসীদের সম্পর্কে তোমাকে প্রশ্ন করা হবে না। ",
  "ইহুদি ও খ্রিষ্টানরা কখনো তোমার ওপর সন্তুষ্ট হবে না, যতক্ষণ না তুমি তাদের ধর্মের অনুসরণ কর। বলে দাও, “আল্লাহর পথই হচ্ছে সঠিক পথ।” আর তোমার কাছে জ্ঞান (কোরআন) আসার পরও যদি তুমি তাদের অভিলাষ অনুসারে চল, তাহলে আল্লাহর বিপক্ষে তোমার কোন বন্ধু কিংবা সাহায্যকারী থাকবে না। ",
  "আমি যাদেরকে কিতাব দিয়েছি, (তাদের মধ্যে) যারা তা যথার্থভাবে পাঠ করে তারা তা বিশ্বাস করে। আর যারা তা অবিশ্বাস করে তারাই ক্ষতিগ্রস্ত।\n",
  "হে বনী ইসরাঈল! আমি তোমাদেরকে যে নেয়ামত দিয়েছি তা স্মরণ করো, আর এটাও স্মরণ করো যে, (অতীতে) আমি তোমাদেরকে সারা বিশ্ববাসীর ওপর শ্রেষ্ঠত্ব দান করেছিলাম। ",
  "আর এমন একটি দিনকে (কেয়ামতের দিন) ভয় করো যখন কেউ কারো কোন কাজে আসবে না, কারো থেকে কোন বিনিময় গ্রহণ করা হবে না, কোন সুপারিশ কারো উপকারে আসবে না এবং তাদেরকে (পাপীদেরকে) কোন সাহায্য করা হবে না। ",
  "(স্মরণ করো) যখন ইবরাহীমকে তার প্রভু কয়েকটি কথা দ্বারা পরীক্ষা করেছিলেন এবং সে তা পূরণ করেছিল। তখন তিনি (আল্লাহ) বলেছিলেন, “আমি তোমাকে মানুষের নেতা বানাব।” সে বলেছিল, “আমার সন্তানদের মধ্য থেকেও?” তিনি বলেছিলেন, “আমার ওয়াদা জালেমদের ক্ষেত্রে প্রযোজ্য হবে না।” ",
  "(স্মরণ করো) যখন আমি কাবাঘরকে মানুষের মিলনস্থল ও নিরাপত্তার জায়গা বানিয়েছিলাম আর বলেছিলাম, “তোমরা মাকামে ইবরাহীমকে নামাযের জায়গারূপে গ্রহণ কর।” আর ইবরাহীম ও ইসমাঈলকে এই আদেশ দিয়েছিলাম যে, তোমরা আমার ঘরকে তওয়াফকারী, এতেকাফকারী ও রুকু-সেজদাকারীদের জন্য পবিত্র রাখবে। ",
  "(স্মরণ করো) যখন ইবরাহীম বলেছিল, “হে প্রভু! একে (মক্কা নগরীকে) একটি নিরাপদ শহর বানিয়ো এবং এর অধিবাসীদের মধ্যে যারা আল্লাহ ও শেষ দিন (পরকাল) বিশ্বাস করবে, ফল-ফলাদি দ্বারা তাদের জীবিকার ব্যবস্থা করে দিও।” তিনি বলেছিলেন, “আর যে অবিশ্বাস করবে তাকেও কিছুদিনের জন্য (এ সব) উপভোগ করতে দেব, তারপর তাকে জাহান্নামের শাস্তির দিকে ঠেলে দেব; সেটা কত খারাপ গন্তব্যস্থল!” ",
  "(স্মরণ করো) যখন ইবরাহীম ও ইসমাঈল কাবাঘরের ভিত্তি গেঁথে তুলছিল আর বলছিল, “হে আমাদের প্রভু! আমাদের এ কাজ গ্রহণ করো; তুমিতো সবই শোন, সবই জান।” ",
  "“হে আমাদের প্রভু! আর আমাদের দুজনকে তোমার অনুগত বান্দায় পরিণত করো এবং (আগামীতে) আমাদের বংশ থেকে তোমার প্রতি অনুগত একটি জাতি তৈরী করো। আর আমাদেরকে আমাদের (হজের) করণীয় কাজ ও তা পালনের স্থানসমূহ দেখিয়ে দাও এবং আমাদের তওবা কবুল কর। তুমিই তো তওবা কবুলকারী, পরম দয়ালু।” ",
  "“হে আমাদের প্রভু! আর তুমি তাদের (আমাদের বংশধরদের) মধ্যে তাদের থেকেই একজন রসূল পাঠিয়ো যে তাদেরকে তোমার আয়াতসমূহ পাঠ করে শোনাবে এবং তাদেরকে কিতাব ও প্রজ্ঞা শিক্ষা দেবে আর তাদেরকে পরিশুদ্ধ করবে। তুমিই তো মহাপরাক্রমশালী, প্রজ্ঞাময়।”  \n",
  "আত্মবিস্মৃত ব্যক্তি ছাড়া আর কে ইবরাহীমের ধর্ম থেকে বিমুখ হতে পারে? আমিই তো তাকে পৃথিবীতে মনোনীত করেছিলাম। আর পরকালেও সে অবশ্যই সৎ লোকদের মধ্যে গণ্য হবে।",
  "যখন তার প্রভু তাকে বললেন, “অনুগত হও” তখন সে বলল, “আমি বিশ্বপ্রভুর অনুগত হলাম।” ",
  "আর এই পন্থা অনুসরণের জন্য ইবরাহীম তার পুত্রদেরকে উপদেশ দিয়েছিল, ইয়াকূবও; এই বলে যে, “হে আমার পুত্রগণ! আল্লাহই তোমাদের জন্য এই দ্বীন মনোনীত করেছেন। অতএব, তোমরা (তাঁর) অনুগত না হয়ে কিছুতেই মরো না।” ",
  "যখন ইয়াকূবের মৃত্যুর সময় হয়েছিল তখন তোমরা কি (সেখানে) উপস্থিত ছিলে? সে তখন তার পুত্রদের বলেছিল, “আমার (মৃত্যুর) পরে তোমরা কিসের ইবাদত করবে?” তারা বলেছিল, “আমরা আপনার এবং আপনার পূর্বপুরুষ ইবরাহীম, ইসমাঈল ও ইসহাকের এক প্রভুর ইবাদত করব। আমরা তাঁরই অনুগত” ",
  "এরা ছিল এক জাতি যারা অতিক্রান্ত হয়েছে। তারা যা উপার্জন করেছে তা তাদের, আর তোমরা যা উপার্জন করছ তা তোমাদের। তারা যা করত সে সম্পর্কে তোমাদেরকে জিজ্ঞাসা করা হবে না। ",
  "তারা (ইহুদি ও খ্রিষ্টানরা) বলে, “তোমরা ইহুদি কিংবা খ্রিষ্টান হও, তবেই সঠিক পথ পাবে।” তুমি বল, “(আমরা) বরং ইবরাহীমের সঠিক ধর্ম (অনুসরণ করব)। তিনি মুশরিকদের অন্তর্ভুক্ত ছিলেন না।” ",
  "তোমরা বল, “আমরা আল্লাহকে বিশ্বাস করেছি এবং যা আমাদের কাছে নাযিল করা হয়েছে; যা ইবরাহীম, ইসমাঈল, ইসহাক, ইয়াকূব ও তার বংশধরদের কাছে নাযিল করা হয়েছিল এবং যা মূসা, ঈসা ও অন্য নবীদেরকে তাদের প্রভুর পক্ষ থেকে দেওয়া হয়েছিল তাও বিশ্বাস করেছি। আমরা এই নবীদের মধ্যে কারো সাথে কারো পার্থক্য করি না। আর আমরা তাঁরই (আল্লাহর) অনুগত।” ",
  "তোমরা যা যা বিশ্বাস করেছো তারাও যদি তদ্রূপ বিশ্বাস করে তাহলে তারা সঠিক পথ পাবে। আর যদি তারা মুখ ফিরিয়ে নেয় তাহলে তারা বিরোধের মধ্যেই থাকল। সেক্ষেত্রে তাদের ব্যাপারে আল্লাহই তোমার জন্য যথেষ্ট হবেন। তিনি সবকিছু শোনেন, সবকিছু জানেন। ",
  "(বল, “আমরা) আল্লাহর রঙ (ধারণ করেছি); আর রঙে আল্লাহর চেয়ে সুন্দর কে আছে? [অর্থাৎ আমরা আল্লাহর দ্বীন গ্রহণ করেছি; আর আল্লাহর দ্বীনের চেয়ে ভাল আর কারো দ্বীন হতে পারে না।] আমরা তাঁরই দাসত্ব করি।” ",
  "বল, “তোমরা কি আল্লাহ সম্পর্কে আমাদের সাথে ঝগড়া করতে চাও? অথচ তিনি আমাদেরও প্রভু, তোমাদেরও প্রভু। আমাদের কর্ম আমাদের জন্য আর তোমাদের কর্ম তোমাদের জন্য; আমরা তাঁরই জন্য নিবেদিত।” ",
  "অথবা তোমরা কি বলতে চাও যে, ইবরাহীম, ইসমাঈল, ইসহাক, ইয়াকূব ও তাঁর বংশধরগণ ইহুদি কিংবা খ্রিষ্টান ছিল? বল, “তোমরা কি বেশি জান না আল্লাহ?” যে ব্যক্তি আল্লাহর পক্ষ থেকে তার কাছে বিদ্যমান কোন সাক্ষ্য গোপন করে তার চেয়ে বড় জালেম কে আছে? তোমরা যা করো সে সম্পর্কে আল্লাহ বেখবর নন। ",
  "এরা ছিল এক জাতি যারা অতিক্রান্ত হয়েছে। তারা যা উপার্জন করেছে তা তাদের, আর তোমরা যা উপার্জন করছ তা তোমাদের। তারা যা করত সে সম্পর্কে তোমাদেরকে জিজ্ঞাসা করা হবে না।",
  "নির্বোধ লোকেরা অচিরেই বলবে, “তারা (মুসলমানরা) যে কেবলার অনুসারী ছিল তা থেকে তাদের ফিরালো কিসে? (তাদের পূর্বের কেবলা পরিবর্তনের কারণটা কি?)” তুমি বলবে, “পূর্ব ও পশ্চিম (সবই) আল্লাহর; তিনি যাকে চান সঠিক পথের সন্ধান দেন।” ",
  "আর এভাবেই আমি তোমাদেরকে একটি মধ্যপন্থী (সেরা) জাতি বানিয়েছি, যাতে তোমরা মানুষের ব্যাপারে সাক্ষী হও, আর রসূল সাক্ষী হন তোমাদের ব্যাপারে। (তোমাদের মধ্যে) কে রসূলের অনুসরণ করে আর কে উল্টো দিকে ফিরে যায় তা দেখার জন্যই আমি তোমার পূর্ববর্তী কেবলা নির্ধারণ করেছিলাম। আল্লাহ যাদেরকে হেদায়েত দান করেছেন তারা ব্যতীত অন্যদের জন্য বিষয়টি বেশ কঠিন ছিল। আর আল্লাহ তোমাদের ঈমান (নামায) নষ্ট করতে পারেন না। আল্লাহ নিঃসন্দেহে মানুষের প্রতি অত্যন্ত স্নেহপরায়ণ, পরম দয়ালু। ",
  "আমি তোমাকে বারবার আকাশের দিকে তাকাতে দেখি। তাই অবশ্যই আমি তোমাকে তোমার পছন্দের এক কেবলার দিকে ফেরাব। তুমি মসজিদে হারামের (মক্কার পবিত্র মসজিদের) দিকে তোমার মুখ ফিরাও। আর তোমরা যেখানেই থাক না কেন এই মসজিদের দিকেই তোমাদের মুখ ফিরাবে। যাদেরকে কিতাব দেওয়া হয়েছে তারা (ইহুদি/খ্রিষ্টানরা) অবশ্যই জানে যে, এটাই তাদের প্রভুর পক্ষ থেকে সঠিক বিধান। তারা যা করে সে সম্বন্ধে আল্লাহ বেখবর নন। ",
  "যদি তুমি কিতাবীদের (ইহুদি/খ্রিষ্টানদের) কাছে সমস্ত প্রমাণ উপস্থিত করো তবুও তারা তোমার কেবলার অনুসরণ করবে না। তুমিও তাদের কেবলার অনুসরণ করতে পার না। তারা নিজেরাও একে অন্যের কেবলার অনুসরণকারী নয়। আর তোমার কাছে যে জ্ঞান এসেছে তার পরে তুমি যদি তাদের ইচ্ছানুসারে কাজ করো তাহলে অবশ্যই তুমি অন্যায়কারীদের একজন বলে গণ্য হবে। ",
  "আমি যাদেরকে কিতাব (তাওরাত/ইনজীল) দিয়েছি তারা তাকে (রসূলকে) নিজেদের ছেলেদের মতই (খুব ভাল করে) চেনে। আসলে তাদের একটি দল জ্ঞাতসারেই সত্যকে গোপন করছে। ",
  "এ সত্য তোমার প্রভুর পক্ষ থেকে (এসেছে); অতএব, (এ ব্যাপারে) কিছুতেই সন্দেহ পোষণ করো না। \n",
  "(ইবাদতকালে) মুখ ফিরানোর জন্য প্রত্যেকেরই একটি দিক আছে। অতএব, তোমরা কল্যাণের দিকে ধাবিত হও। তোমরা যেখানেই থাক না কেন, আল্লাহ তোমাদের সকলকে (কেয়ামতের দিন এক জায়গায়) নিয়ে আসবেন। নিশ্চয়ই আল্লাহ সবকিছু করতে সক্ষম। ",
  "তুমি যেখান থেকেই বের হও না কেন, মসজিদে হারামের দিকে মুখ ফিরাও। এটা তোমার প্রভুর পক্ষ থেকে আগত সত্য। আর তোমরা যা করো আল্লাহ সে সম্পর্কে অনবহিত নন। ",
  "তুমি যেখান থেকেই বের হও না কেন, মসজিদে হারামের দিকে মুখ ফিরাও; আর তোমরাও যেখানেই থাক না কেন, এই মসজিদের দিকেই মুখ ফিরাবে; যাতে জালেমরা ব্যতীত মানুষ তোমাদের বিপক্ষে কোন যুক্তি দাঁড় করাতে না পারে (জালেমরা তো যুক্তি দাঁড় করাবেই); অতএব, তোমরা তাদেরকে ভয় করো না, কেবল আমাকেই ভয় করবে; আর যাতে আমি তোমাদের জন্য আমার নেয়ামত পূর্ণ করতে পারি এবং তোমরাও হেদায়েত পাও। ",
  "যেমন আমি তোমাদের মাঝে তোমাদের থেকেই একজন রসূল পাঠিয়েছি, যে তোমাদেরকে আমার আয়াতসমূহ পাঠ করে শোনায়, তোমাদেরকে পরিশুদ্ধ করে, তোমাদেরকে কিতাবের জ্ঞান ও প্রজ্ঞা শিক্ষা দেয় এবং তোমরা যা জানতে না তোমাদেরকে তা জানিয়ে দেয়। ",
  "অতএব, তোমরা আমাকে স্মরণ করো, আমিও তোমাদেরকে স্মরণ করব; আর আমার প্রতি কৃতজ্ঞতা স্বীকার করো, আমার অকৃতজ্ঞ হয়ো না। \n",
  "হে ঈমানদারগণ! তোমরা ধৈর্য ও নামাযের মাধ্যমে সাহায্য চাও; নিশ্চয়ই আল্লাহ ধৈর্য ধারণকারীদের সঙ্গে আছেন। ",
  "যারা আল্লাহর পথে নিহত হয় তাদেরকে মৃত বলো না, বরং তারা জীবিত; তবে তোমরা (তা) অনুভব করো না। ",
  "আমি তোমাদেরকে ভয়, ক্ষুধা, জানমাল ও ফল-ফলাদির ক্ষতি ইত্যাদির কিছু একটা দ্বারা অবশ্যই পরীক্ষা করব। আর ধৈর্যধারণকারীদেরকে তুমি সুসংবাদ দাও। ",
  "যারা বিপদ আসলে বলে, “আমরা তো আল্লাহরই (বান্দা) এবং আমরা তাঁরই কাছে ফিরে যাব।” ",
  "ওদের ওপর ওদের প্রভুর পক্ষ থেকে রয়েছে করুণারাশি আর অনুগ্রহ; এবং ওরাই হেদায়েতপ্রাপ্ত। ",
  "ছাফা ও মারওয়া হচ্ছে আল্লাহর অন্যতম (দুটি) নিদর্শন। যে আল্লাহর ঘরকেন্দ্রিক হজ্জ কিংবা ওমরা করবে তার এ দুটো পরিভ্রমণ করায় কোন পাপ নেই। আর যে স্বপ্রণোদিত হয়ে ভাল কাজ করবে (সে তার কাজের পুরস্কার পাবে), নিশ্চয়ই আল্লাহ যথার্থ পুরস্কারদাতা, সর্বজ্ঞাত। ",
  "মানুষের জন্য কিতাবে স্পষ্টভাবে বর্ণনা করার পরও যারা আমার প্রেরিত প্রমাণসমূহ ও দিক-নির্দেশনা গোপন করে তাদেরকে আল্লাহ অভিশাপ দেন এবং অভিশাপদাতারাও তাদেরকে অভিশাপ দেয়। ",
  "তবে যারা তওবা করে ভাল কাজ করবে এবং (যা গোপন করেছিল তা) স্পষ্টভাবে বর্ণনা করবে আমি তাদের ক্ষমা করে দেব। আমি তো ক্ষমাশীল, দয়ালু। ",
  "যারা কুফরি করে এবং কাফের অবস্থায় মারা যায় তাদের ওপর আল্লাহ, ফেরেশতাগণ ও সকল মানুষের অভিশাপ। ",
  "তারা ঐ অভিশাপ নিয়েই চিরকাল থাকবে। না তাদের শাস্তি লঘু করা হবে এবং না তাদেরকে (কোনরকম) ছাড় দেওয়া হবে। ",
  "তোমাদের প্রভু এক প্রভু। তিনি ছাড়া অন্য কোন প্রভু নেই। তিনি করুণাময়, দয়ালু। \n",
  "আসমান-জমিনের সৃষ্টিতে, রাত-দিনের আবর্তনে, মানুষের উপকারী সামগ্রী নিয়ে জলপথে চলমান নৌযানে, আল্লাহ আকাশ থেকে যে পানি (বৃষ্টি) বর্ষণ করে তার সাহায্যে মৃত ভূমিকে জীবিত করেন তাতে, তিনি ভূমিতে যে সব পশু-প্রাণী ছড়িয়ে দিয়েছেন তাতে, বাতাসের দিক-পরিবর্তনে এবং আকাশ আর ভূমির মাঝে ভাসমান মেঘরাশিতে অবশ্যই বুঝমান লোকদের জন্য নিদর্শন রয়েছে। ",
  "কিছু মানুষ আছে যারা আল্লাহকে ছাড়া (তাঁর) কতিপয় সমকক্ষকেও মানে, যাদেরকে তারা আল্লাহকে ভালবাসার মতই ভালবাসে। পক্ষান্তরে যারা ঈমানদার, আল্লাহর প্রতি তাদের ভালবাসা আরো বেশি। জালেমরা (কঠিন হাশরে) শাস্তির সম্মুখীন হলে যেমন বুঝবে তেমন যদি (এখন) বুঝত যে, সব শক্তি আল্লাহর এবং আল্লাহ কঠোর শাস্তিদাতা (তাহলে কতই না ভাল হত)! ",
  "যখন অনুসৃত ব্যক্তিরা (নেতারা) অনুসারীদের দায় অস্বীকার করবে ও শাস্তির সম্মুখীন হবে আর তাদের সাথে সকল যোগসূত্র ছিন্ন হয়ে যাবে। ",
  "আর অনুসারীরা বলবে, “হায়! আমরা যদি একবার (দুনিয়ায়) ফিরে যেতে পারতাম তাহলে তারা (অনুসৃত নেতারা) যেভাবে আমাদের দায় অস্বীকার করেছে তেমনি আমরাও তাদের দায় অস্বীকার করতাম। এভাবেই আল্লাহ তাদের কাজসমূহকে তাদের জন্যই আক্ষেপে পরিণত করবেন। তারা জাহান্নাম থেকে কখনো বের হবে না। \n",
  "হে মানুষ! পৃথিবীর হালাল ও পবিত্র জিনিসসমূহ খাও; আর শয়তানের পদাঙ্ক অনুসরণ করো না। সে কিন্তু তোমাদের প্রকাশ্য শত্রু। ",
  "সে কেবল তোমাদেরকে অন্যায় ও খারাপ কাজ করতে বলে আর আল্লাহ সম্পর্কে তাই বলতে বলে যা তোমরা জান না। ",
  "যখন তাদেরকে বলা হয়, “আল্লাহ যে বিধান নাযিল করেছেন তা মেনে চল”, তখন তারা বলে, “আমরা তো তা-ই মেনে চলব যা আমাদের বাপ-দাদাদের মেনে চলতে দেখেছি।” তাদের বাপ-দাদারা কিছু না বুঝে থাকলেও কিংবা সঠিক দিক-নির্দেশনা না পেয়ে থাকলেও কি (তারা তাদের অনুসরণ করবে)? ",
  "কাফেরদের উদাহরণ হল, যেমন এক ব্যক্তি কোন কিছুকে চিৎকার করে ডাকে, কিন্তু যাকে ডাকে সে ডাক আর সম্বোধন ছাড়া আর কিছু শুনতে পায় না। (অর্থাৎ শুধু ডাকার শব্দই শোনে, কিন্তু ডেকে কি বলছে তা কিছুই বোঝে না।) তারা বধির, মূক ও অন্ধ; তাই তারা বোঝে না। ",
  "হে ঈমানদারগণ! রিযিক হিসেবে আমার দেওয়া পবিত্র বস্তুসমূহ খাও আর আল্লাহর শোকর করো, যদি তোমরা তাঁরই ইবাদতকারী হও। ",
  "আল্লাহ তোমাদের জন্য মৃতদেহ, রক্ত, শূকরের মাংস এবং আল্লাহ ছাড়া অন্যের জন্য উৎসর্গীকৃত (অথবা জবাইকালে আল্লাহর নাম না নিয়ে দেব-দেবীর নামে জবাইকৃত) প্রাণীর মাংস খাওয়া নিষিদ্ধ করেছেন। তবে কেউ যদি অবাধ্য কিংবা সীমালঙ্ঘনকারী না হয়ে একান্ত নিরুপায় হয়ে (এগুলোর মধ্যে কোনটি) খায়, তাহলে তার কোন পাপ হবে না। আল্লাহ অবশ্যই ক্ষমাশীল, দয়ালু। ",
  "আল্লাহ কিতাবের যে বিধান অবতীর্ণ করেছেন তা যারা গোপন করে এবং এর বিনিময়ে সামান্য (বৈষয়িক) মূল্য গ্রহণ করে তারা শুধু আগুন খেয়ে নিজেদের পেট ভর্তি করে। কেয়ামতের দিন আল্লাহ তাদের সাথে কথা বলবেন না এবং তিনি তাদেরকে শোধন করবেন না। তাদের জন্য রয়েছে কষ্টদায়ক শাস্তি। ",
  "ওরাই সুপথের পরিবর্তে বিপথ আর ক্ষমার পরিবর্তে শাস্তি ক্রয় করেছে। তারা জাহান্নামের (শাস্তিভোগের) ঝুঁকিতেও কত দুঃসাহসী! ",
  "এটা এজন্য যে, আল্লাহ সত্যসহ কিতাব নাযিল করেছেন। কিন্তু যারা এই কিতাবের ব্যাপারে মতভেদ সৃষ্টি করেছে তারা গভীর বিরোধের মধ্যে (লিপ্ত) রয়েছে। \n",
  "(নামাযের সময়) তোমাদের মুখ পূর্ব ও পশ্চিমদিকে ফিরানো (আসল) পুণ্য নয়, বরং যারা আল্লাহ, পরকাল, ফেরেশতা, কিতাব ও নবীদেরকে বিশ্বাস করে; সম্পদের প্রতি ভালবাসা সত্ত্বেও তা আত্মীয়-স্বজন, এতিম-মিসকীন, পথিকজন ও সাহায্যপ্রার্থী-দেরকে দান করে ও দাস মুক্ত করার জন্য তা ব্যয় করে; ঠিকমত নামায পড়ে ও যাকাত দেয়; ওয়াদা করলে তা পূরণ করে এবং দুঃখ-কষ্টে, অভাব-অনটনে ও ভয়ের সময়ে ধৈর্যধারণ করে তাদের কাজই (প্রকৃত) পুণ্য। ওরাই খাঁটি এবং ওরাই মোত্তাকী। ",
  "হে ঈমানদারগণ! নিহতদের ব্যাপারে তোমাদের জন্য কেসাসের (পাল্টা ব্যবস্থার) বিধান নির্ধারিত হয়েছে। স্বাধীন ব্যক্তির জন্য স্বাধীন ব্যক্তি, দাসের জন্য দাস আর নারীর জন্য নারী। (অর্থাৎ হত্যাকারী যে-ই হোক না কেন, কেসাসের বিধান অনুযায়ী তাকেই হত্যা করতে হবে।) তবে (অনুগ্রহ করে) কাউকে তার ভাইয়ের পক্ষ থেকে কিছুটা মার্জনা করা হলে সে ক্ষেত্রে ন্যায়সঙ্গত ব্যবস্থা গ্রহণ করা উচিত এবং সহৃদয়তার সাথে তার অনুকূলে রক্তমূল্য পরিশোধ করা উচিত। এটা তোমাদের প্রভুর পক্ষ থেকে (বিশেষ) লাঘব ও অনুগ্রহ। এর পরে যদি কেউ বাড়াবাড়ি করে তাহলে তার জন্য কষ্টদায়ক শাস্তি নির্ধারিত আছে। ",
  "হে বুদ্ধিসম্পন্ন মানুষেরা! কেসাসের মধ্যে তোমাদের জন্য জীবন (বাঁচানোর ব্যবস্থা) নিহিত আছে, যাতে (এই বিধানের কল্যাণে) তোমরা রক্ষা পেতে পার। ",
  "তোমাদের কেউ মৃত্যুকালে সম্পদ রেখে গেলে পিতামাতা ও আপনজনদের জন্য ন্যায্যভাবে অসিয়ত করে যাওয়ার বিধান রাখা হয়েছে। [পরবর্তীতে উত্তরাধিকার বণ্টনের বিধান নাযিল হওয়ায় অসিয়ত করে যাওয়া আর বাধ্যতামূলক নয়।] এটা ধর্মপরায়ণদের একটি কর্তব্য। ",
  "এরকম অসিয়তের কথা শোনার পর যারা তা পরিবর্তন করবে, বস্তুত এর পাপ তাদের ওপরই বর্তাবে। আল্লাহ অবশ্যই সবকিছু শোনেন, সবকিছু জানেন। ",
  "তবে কেউ যদি কোন অসিয়তকারীর (অসিয়তে) কোনরকম পক্ষপাত কিংবা অন্যায়ের আশঙ্কা করে এবং (স্বীয় হস্তক্ষেপের মাধ্যমে মূল অসিয়তে কোন ন্যায্য পরিবর্তন করে) সংশ্লিষ্টদের মধ্যে বিরোধ মীমাংসা করে দেয় তাহলে তার কোন পাপ হবে না। আল্লাহ নিশ্চয়ই ক্ষমাশীল, দয়ালু। \n",
  "হে ঈমানদারগণ! তোমাদের পূর্ববর্তীদের জন্য যেমন রোযা ফরয করা হয়েছিল, তেমনি তোমাদের জন্যও তা ফরয করা হল, যাতে তোমরা তাকওয়া অর্জন করতে পার। ",
  "(এই রোযা) নির্দিষ্ট কয়েকদিনের জন্য; তবে তোমাদের মধ্যে যদি কেউ অসুস্থ হয় কিংবা সফরে থাকে (এবং এ কারণে তাকে নির্ধারিত দিনের রোযা ছাড়তে হয়) তাহলে সে অন্য (সময়ের) দিনগুলোতে রোযা রেখে (রোযার) সংখ্যা পূরণ করবে। আর যাদের (বার্ধক্য, কঠিন রোগ ইত্যাদি কারণে) রোযা রাখতে অত্যন্ত কষ্ট হয় তাদেরকে (রোযা ছাড়ার জন্য) একটি ফিদিয়া অর্থাৎ (প্রতি রোযার জন্য) একজন গরীবের (একদিনের) খাদ্য দিতে হবে। তবে স্বেচ্ছায় যে সৎকাজ করবে তার জন্য তা অধিকতর মঙ্গলজনক (হবে)। আর রোযা রাখাই তোমাদের জন্য মঙ্গল, যদি তোমরা জ্ঞানী হও। ",
  "রমযান মাস, এ মাসেই নাযিল করা হয়েছে আল-কোরআন: মানুষের জন্য দিক-নির্দেশনা এবং সৎপথ ও (ন্যায়-অন্যায়ের) মানদণ্ডের স্পষ্ট প্রমাণ। অতএব, তোমাদের মধ্যে যারা এই মাস পাবে তারা যেন তখন রোযা রাখে; আর যে অসুস্থ কিংবা সফরে থাকবে সে অন্য (সময়ের) দিনগুলোতে রোযা রেখে (রোযার) সংখ্যা পূরণ করবে। আল্লাহ তোমাদের জন্য সহজ চান, তিনি তোমাদের জন্য কঠিন চান না। আর তোমরা যেন (দিনের) সংখ্যা পূর্ণ করো, আর আল্লাহ যে তোমাদেরকে সঠিক পথে পরিচালিত করেছেন সেজন্য তাঁর মহিমা বর্ণনা করো, যাতে তোমরা (তাঁর প্রতি) কৃতজ্ঞ থাক। ",
  "(হে রসূল!) আমার বান্দারা যখন তোমার কাছে আমার (অবস্থান) সম্বন্ধে জানতে চায় (তখন তাদের জানিয়ে দাও), আমি তো কাছেই আছি। কেউ যখন আমাকে ডাকে আমি তখন তার ডাকে সাড়া দেই; অতএব, তারাও আমার ডাকে সাড়া দিক এবং আমাকে (যথার্থভাবে) বিশ্বাস করুক যাতে তারা ঠিক পথে থাকতে পারে। ",
  "রোযার রাতে তোমাদের জন্য স্ত্রীসম্ভোগ বৈধ করা হয়েছে। তারা তোমাদের পরিচ্ছদ, তোমরাও তাদের পরিচ্ছদ। আল্লাহ জানেন যে, তোমরা ইতিপূর্বে অন্যায় করে নিজেদের ক্ষতি করছিলে। পরে তিনি তোমাদের প্রতি সদয় হয়েছেন এবং তোমাদেরকে ক্ষমা করে দিয়েছেন। এখন তোমরা তোমাদের স্ত্রীদের সংস্পর্শে যেতে পার এবং আল্লাহ তোমাদের জন্য যা বরাদ্দ করে রেখেছেন (অর্থাৎ সন্তান-সন্ততি) তা কামনা করতে পার। আর কালো রেখা থেকে প্রভাতের সাদা রেখা স্পষ্ট না হওয়া পর্যন্ত (অর্থাৎ রাতের অন্ধকার চলে গিয়ে ভোরের আলো উদ্ভাসিত না হওয়া পর্যন্ত) তোমরা পানাহার কর। তারপর (পরবর্তী) রাত আসা পর্যন্ত (পানাহার বন্ধ রেখে) রোযা পূর্ণ কর। আর তোমরা যখন মসজিদে এঞ্চতেকাফরত থাকবে তখন স্ত্রীদের সংস্পর্শে যেয়ো না। এগুলো আল্লাহর সীমারেখা; অতএব, এর কাছে যেয়ো না (এগুলো লংঘনের চেষ্টা করো না)। আল্লাহ এভাবেই তাঁর নিদর্শনসমূহ মানুষকে বুঝিয়ে দেন, যাতে তারা তাকওয়াসম্পন্ন হতে পারে। ",
  "তোমরা অন্যায়ভাবে একে অন্যের সম্পদ খেয়ো না কিংবা জ্ঞাতসারে অন্যায়ভাবে মানুষের সম্পদের একটা অংশ খাওয়ার উদ্দেশ্যে তা শাসকদের নিকট পেশ করো না। \n",
  "লোকেরা তোমাকে (বিভিন্ন আকারের) নতুন চাঁদ সম্পর্কে প্রশ্ন করে। তুমি বল, “এগুলো মানুষের জন্য এবং হজ্জের জন্য সময়-নির্দেশক।” তোমরা যে পেছন দিক থেকে ঘরে প্রবেশ করো, এটা পুণ্য নয়, বরং যে আল্লাহকে ভয় করে তার পুণ্য আছে। তোমরা দরজা দিয়েই ঘরে প্রবেশ করো ও আল্লাহকে ভয় করো, যাতে তোমরা সফল হতে পার। ",
  "যারা তোমাদের বিরুদ্ধে যুদ্ধ করে তোমরা আল্লাহর পথে তাদের বিরুদ্ধে যুদ্ধ করো, আর সীমালংঘন করো না। আল্লাহ সীমালংঘনকারীদেরকে পছন্দ করেন না। ",
  "তোমরা তাদেরকে যেখানেই পাবে হত্যা করবে এবং তারা যেখান থেকে তোমাদেরকে বের করে দিয়েছিল সেখান থেকে তাদেরকে বের করে দেবে। ফেতনা (গোলযোগ, বিশৃঙ্খলা, দাঙ্গা-হাঙ্গামা, নির্যাতন, শিরক) হত্যার চেয়েও গুরুতর। তোমরা মসজিদে হারামের কাছে তাদের সাথে যুদ্ধ করবে না যতক্ষণ না তারা সেখানে তোমাদের সাথে যুদ্ধ করে। যদি তারা তোমাদের সাথে যুদ্ধ করে তাহলে তোমরা তাদেরকে হত্যা করবে। এটাই কাফেরদের (ন্যায্য) প্রতিফল। ",
  "আর তারা যদি (যুদ্ধ থেকে) বিরত হয় তাহলে আল্লাহ অবশ্যই ক্ষমাশীল, দয়ালু। ",
  "তোমরা তাদের সাথে যুদ্ধ করবে যাতে কোন ফেতনা না থাকে এবং দ্বীন একমাত্র আল্লাহর হয়ে যায়। আর তারা যদি বিরত হয় তাহলে জালেমদের ছাড়া কারো বিরুদ্ধে কোন বৈরিতা নেই। ",
  "পবিত্র মাসের পরিবর্তে পবিত্র মাস। আর পবিত্র জিনিসসমূহের ক্ষেত্রে কেসাস (পাল্টা ব্যবস্থা) প্রযোজ্য। তাই কেউ যদি তোমাদেরকে আক্রমণ করে তাহলে তোমরাও তাকে আক্রমণ করবে যেমন সে তোমাদেরকে আক্রমণ করেছে। আর আল্লাহকে ভয় করবে। জেনে রেখো, আল্লাহ মোত্তাকীদের সঙ্গে আছেন। ",
  "তোমরা আল্লাহর পথে (তোমাদের সম্পদ) ব্যয় করো, (অন্যথা করে) নিজেদেরকে ধ্বংসের দিকে ঠেলে দিও না। আর ভাল কাজ করো; যারা ভাল কাজ করে আল্লাহ তাদেরকেই ভালবাসেন। ",
  "তোমরা আল্লাহর জন্য হজ্জ ও ওমরা যথাযথভাবে সম্পন্ন কর। তবে যদি (তা করতে) বাধাপ্রাপ্ত হও তাহলে যেমনটি পাওয়া যায় একটি পশু কোরবানি দেবে। কোরবানির পশুটি তার (জবাইয়ের) জায়গায় না পৌঁছা পর্যন্ত মাথা মুণ্ডন করো না। আর তোমাদের মধ্যে যদি কেউ অসুস্থ হয় কিংবা কারো মাথায় (মাথার ত্বক বা চুলে) কোন সমস্যা থাকে (যে কারণে নির্দিষ্ট সময়ের আগেই চুল মুণ্ডন করতে হয়) তাহলে সে রোযা কিংবা ছদকা অথবা কোরবানি দ্বারা ফিদিয়া (ক্ষতিপূরণ) দেবে। তারপর তোমাদের নিরাপত্তা ফিরে এলে যে ওমরা করে একত্রে হজ্জ করবে সে যেমনটি পাওয়া যায় একটি পশু কোরবানি দেবে। যদি তা না পায় তাহলে হজ্জের সময়ে তিনদিন এবং হজ্জ থেকে ফিরে সাতদিন এই মোট দশদিন রোযা রাখবে। যার পরিবার মসজিদে হারামের (মক্কার) বাসিন্দা নয় এমন ব্যক্তির জন্য এই বিধান। তোমরা আল্লাহকে ভয় করো আর জেনে নাও, আল্লাহ কঠোর শাস্তিদাতা। \n",
  "হজ্জের সময় হল নির্দিষ্ট কয়েকটি মাস। এ সময়ে কেউ যদি হজ্জ করতে মনস্থ করে তাহলে হজ্জের মধ্যে সে কোন অশ্লীলতা, অন্যায় কাজ কিংবা ঝগড়া-বিবাদ করতে পারবে না। তোমরা যে ভাল কাজ করো আল্লাহ তা জানেন। সঙ্গে পাথেয় নিও; তবে তাকওয়াই সেরা পাথেয়। হে বুদ্ধিসম্পন্ন মানুষেরা! তোমরা আমাকে ভয় কর। ",
  "(হজ্জের সময়) তোমাদের প্রভুর দান অন্বেষণ করা (হালাল উপার্জন করতে চাওয়া) তোমাদের জন্য পাপ নয়। তোমরা যখন আরাফাত ত্যাগ করবে তখন আল-মাশ্‌‘আরুল হারামে (মুযদালিফায়) আল্লাহকে স্মরণ করবে। তিনি যেভাবে তোমাদেরকে দিক-নির্দেশনা দিয়েছেন সেভাবেই তাঁকে স্মরণ কর। এর আগে তো তোমরা আসলেই বিভ্রান্তির মধ্যে ছিলে। ",
  "অতঃপর সব মানুষ যেখান থেকে ছড়িয়ে পড়ে তোমরাও সেখান থেকে ছড়িয়ে পড় আর আল্লাহর কাছে ক্ষমা চাও; নিশ্চয়ই আল্লাহ ক্ষমাশীল, দয়ালু। ",
  "তোমরা যখন তোমাদের হজ্জের পালনীয় কর্তব্যসমূহ সম্পন্ন করবে তখন আল্লাহকে স্মরণ করবে যেমন তোমাদের পূর্বপুরুষদের স্মরণ করতে অথবা তার চেয়েও বেশি করে। কিছু মানুষ আছে যারা বলে, “হে আমাদের প্রভু! আমাদেরকে (যা দেবার) এই দুনিয়াতেই দাও।” এরা পরকালে কিছুই পাবে না। ",
  "আবার এমন মানুষও আছে যারা বলে, “হে আমাদের প্রভু! আমাদেরকে দুনিয়াতে কল্যাণ দাও এবং আখেরাতেও কল্যাণ দাও; আর আমাদেরকে জাহান্নামের শাস্তি থেকে রক্ষা কর।” ",
  "এমন লোকদের জন্য তাদের উপার্জনের অংশ বরাদ্দ থাকবে। আল্লাহ খুব দ্রুত হিসাব করেন। ",
  "(মিনায় অবস্থানের) নির্ধারিত দিনসমূহে আল্লাহকে স্মরণ কর। কেউ যদি তাড়াতাড়ি করে দুই দিনে চলে আসে, তার কোন পাপ হবে না; আবার কেউ যদি দেরি করে (আরো একদিন থেকে যায়), তারও কোন পাপ হবে না; এটা তাকওয়া অবলম্বনকারীর জন্য। তোমরা আল্লাহকে ভয় করো এবং জেনে রাখ, তোমাদেরকে তাঁর কাছেই একত্র করা হবে। ",
  "মানুষের মধ্যে এমন লোকও আছে, যার পার্থিব জীবন সম্পর্কিত কথা তোমাকে মুগ্ধ করে। তার অন্তরে যা আছে সে সম্পর্কে সে (প্রতারণাবশত) আল্লাহকে সাক্ষী রাখে। আসলে সে সর্বাধিক কলহপ্রিয় প্রতিপক্ষ। ",
  "(তোমার কাছ থেকে) ফিরে গিয়ে সে জমিনে অশান্তি সৃষ্টি এবং শস্যক্ষেত ও জীবজন্তু ধ্বংস করার প্রয়াস চালায়। আল্লাহ অশান্তি পছন্দ করেন না। ",
  "যখন তাকে বলা হয়, “আল্লাহকে ভয় করো”, তখন (তার) অহমিকা তাকে অপরাধের দিকে টেনে ধরে। (অর্থাৎ অহমিকার কারণে সে অপরাধ ছাড়তে পারে না।) অতএব, জাহান্নামই তার প্রাপ্য, নিশ্চয়ই তা বড় খারাপ ঠিকানা! ",
  "মানুষের মধ্যে আবার এমন লোকও আছে যে আল্লাহর সন্তুষ্টি অর্জনের জন্য নিজেকে বিলিয়ে দেয়। আল্লাহ (তাঁর) বান্দাদের প্রতি পরম স্নেহপরায়ণ। ",
  "হে ঈমানদারগণ! তোমরা ইসলামের মধ্যে পুরোপুরি প্রবেশ করো, আর শয়তানের পদাঙ্ক অনুসরণ করো না; নিশ্চয়ই সে তোমাদের স্পষ্ট শত্রু। ",
  "তোমাদের কাছে স্পষ্ট নিদর্শন আসার পরও যদি তোমরা হোঁচট খাও (সত্য থেকে সরে যাও) তাহলে জেনে রাখ, আল্লাহ অত্যন্ত পরাক্রমশালী, প্রজ্ঞাবান। ",
  "(তাদের অবস্থাদৃষ্টে মনে হচ্ছে) তারা কেবল এই অপেক্ষাই করছে যে, আল্লাহ মেঘের ছায়ার মধ্য দিয়ে তাদের কাছে চলে আসবেন, ফেরেশতারাও; আর (এভাবেই) বিষয়টির মীমাংসা হয়ে যাবে। আসলে (মীমাংসার জন্য) সকল বিষয়ই আল্লাহর কাছে ফিরিয়ে নেওয়া হবে।\n",
  "বনী ইসরাঈলকে জিজ্ঞাসা করো, আমি তাদেরকে কি পরিমাণ স্পষ্ট নিদর্শন দিয়েছি। আল্লাহর নেয়ামত আসার পর যে তা পরিবর্তন করে, (তার ক্ষেত্রে) আল্লাহ কঠোর শাস্তিদাতা। ",
  "কাফেরদের জন্য এই দুনিয়ার জীবন সজ্জিত (আকর্ষণীয়) করে রাখা হয়েছে। তারা মুমিনদেরকে উপহাস করে। তবে যারা তাকওয়া অবলম্বন করেছে কেয়ামতের দিন তারা তাদের (কাফেরদের) চেয়ে ওপরে থাকবে। আর আল্লাহ যাকে চান বিনা হিসাবে দান করেন। ",
  "(সকল) মানুষ একটিমাত্র জাতি ছিল। অনন্তর আল্লাহ সুসংবাদদাতা ও সতর্ককারীরূপে নবীদেরকে পাঠিয়েছেন এবং মতভেদের বিষয়ে লোকদের বিরোধ মীমাংসার জন্য সত্যসহ তাদের সাথে কিতাব নাযিল করেছেন। আর যাদেরকে কিতাব দেওয়া হয়েছে তারাই স্পষ্ট প্রমাণ আসার পরও নিজেদের একগুঁয়েমির কারণে এই কিতাবের ব্যাপারে মতভেদে লিপ্ত হয়েছে। অতঃপর তারা যে সত্য নিয়ে মতভেদ করেছিল সে ব্যাপারে আল্লাহ তাঁর ইচ্ছায় মুমিনদেরকে সঠিক দিক-নির্দেশনা দিয়েছেন। আল্লাহ যাকে চান সঠিক পথে পরিচালিত করেন। ",
  "তোমরা কি মনে করো যে, জান্নাতে প্রবেশ করবে? অথচ তোমাদের পূর্বে যারা চলে গিয়েছে তাদের মত অবস্থা তোমাদের এখনো আসেনি। তারা অভাব-অনটন ও দুঃখ-কষ্টের কবলে পড়েছিল এবং (ভয়ে) এমনভাবে কম্পিত হয়েছিল যে রসূল ও তাঁর সঙ্গী ঈমানদারগণ বলেছিল, “কখন আল্লাহর সাহায্য আসবে?” জেনে রেখো, আল্লাহর সাহায্য নিকটবর্তী। ",
  "তারা কী ব্যয় করবে তা তোমার কাছে জানতে চায়। তুমি বল, “তোমরা যে সম্পদ ব্যয় করবে তা পিতামাতা, আত্মীয়-স্বজন, ইয়াতীম-মিসকীন ও পথিকদের জন্য হতে হবে। আর তোমরা যেসব ভাল কাজ করো আল্লাহ তা সম্যক অবগত আছেন।” ",
  "তোমাদের জন্য যুদ্ধ (জেহাদ) বিধিবদ্ধ করা হয়েছে, অথচ তোমাদের কাছে তা অপছন্দনীয়। তবে এমন হতে পারে যে, তোমরা একটা জিনিস অপছন্দ করো, অথচ সেটা তোমাদের জন্য ভাল; আবার এমনও হতে পারে যে, তোমরা একটা জিনিস পছন্দ করো, অথচ সেটা তোমাদের জন্য খারাপ। আল্লাহ জানেন (প্রকৃতপক্ষে কোন্‌টা ভাল আর কোন্‌টা খারাপ), তোমরা জান না। \n",
  "লোকেরা তোমার কাছে পবিত্র মাসে (মুহাররম, রজব, যুলকাজ্ঞদা ও যুলহিজ্জা) যুদ্ধ করা সম্বন্ধে প্রশ্ন করে। তুমি বলে দাও, এসময়ে যুদ্ধ করা একটি গুরুতর অন্যায়। তবে আল্লাহর পথে চলতে বাধা দেওয়া, তাঁর সাথে কুফরি করা এবং মসজিদে হারামে প্রবেশ করতে বাধা দেওয়া ও তার বাসিন্দাদের সেখান থেকে বের করে দেওয়া আল্লাহর কাছে আরো গুরুতর অন্যায়। আর ফেতনা হত্যার চেয়ে গুরুতর। তারা (কাফেররা) তোমাদের সাথে যুদ্ধ অব্যাহত রাখবে, যতক্ষণ না তারা তোমাদেরকে পারলে তোমাদের দ্বীন থেকে ফিরিয়ে নেয়। আর তোমাদের মধ্যে যারা তাদের দ্বীন থেকে ফিরে যাবে এবং কাফের অবস্থায় মুত্যুবরণ করবে তাদের কাজসমূহ দুনিয়া ও আখেরাতে নিষ্ফল হয়ে যাবে এবং তারা জাহান্নামের অধিবাসী হবে; সেখানে তারা চিরদিন থাকবে। ",
  "যারা ঈমান এনেছে আর যারা হিজরত করেছে ও আল্লাহর পথে জেহাদ করেছে তারা সবাই আল্লাহর রহমত কামনা করে। আল্লাহ ক্ষমাশীল, পরম দয়ালু। ",
  "লোকেরা তোমাকে মদ ও জুয়া সম্পর্কে জিজ্ঞাসা করে। তুমি বলে দাও, “এ দুটিতে বড় পাপ আছে, আবার মানুষের কিছু উপকারও আছে। তবে এর পাপ উপকারের চেয়ে বড়।” তারা কী ব্যয় করবে তাও তোমার কাছে জানতে চায়। তুমি বল, “যা প্রয়োজনের অতিরিক্ত”। এভাবেই আল্লাহ তোমাদের জন্য বিধানসমূহ স্পষ্টভাবে বর্ণনা করেন, যাতে তোমরা চিন্তা কর। ",
  "(যাতে তোমরা) দুনিয়া ও আখেরাত সম্বন্ধে (চিন্তা করো)। তারা তোমাকে অনাথদের সম্পর্কেও জিজ্ঞাসা করে। বলে দাও, “তাদের পুনর্বাসনই উত্তম। আর যদি তাদেরকে তোমাদের সাথে মিলিয়ে নাও তাহলে তো (তারা) তোমাদেরই ভাই।” আল্লাহ জানেন কে অকল্যাণকারী আর কে কল্যাণকারী। আল্লাহ চাইলে (এ ব্যাপারে) তোমাদেরকে কষ্টে ফেলতে পারতেন। আল্লাহ তো পরাক্রমশালী, প্রজ্ঞাময়। ",
  "তোমরা মুশরিক নারীদের বিয়ে করো না, যতক্ষণ না তারা ঈমান আনে। ঈমানদার ক্রীতদাসীও মুশরিক নারীর চেয়ে উত্তম, তাকে তোমাদের পছন্দ হলেও। আর মুশরিকদের কাছে তোমরা (মেয়েদের) বিয়ে দিও না, যতক্ষণ না তারা ঈমান আনে। ঈমানদার ক্রীতদাসও মুশরিক পুরুষের চেয়ে উত্তম, তাকে তোমাদের পছন্দ হলেও। ওরা (মুশরিকরা) জাহান্নামের দিকে ডাকে; আর আল্লাহ তাঁর অনুগ্রহে জান্নাত ও ক্ষমার দিকে ডাকেন এবং তাঁর বিধানসমূহ মানুষকে বুঝিয়ে দেন, যাতে তারা শিক্ষা গ্রহণ করে। \n",
  "তারা তোমার কাছে হায়েয (মহিলাদের ঋতুস্রাব) সম্বন্ধে জিজ্ঞাসা করে। তুমি বল, সেটা (সঙ্গমের জন্য) ক্ষতিকর। অতএব, হায়েযের সময় তোমরা নারীদের থেকে আলাদা থাক (সঙ্গম থেকে বিরত থাক) এবং তারা পবিত্র না হওয়া পর্যন্ত তাদের কাছে যেয়ো না (তাদের সাথে সঙ্গম করো না)। যখন তারা পবিত্র হয়ে যাবে তখন আল্লাহ যেভাবে তোমাদের নির্দেশ দিয়েছেন সেভাবে তাদের কাছে যেতে পারবে (সঙ্গম করতে পারবে)। নিশ্চয়ই আল্লাহ তওবাকারীদের ভালবাসেন, আর যারা পাক-সাফ থাকে তিনি তাদেরকেও ভালবাসেন। ",
  "তোমাদের নারীরা তোমাদের ক্ষেতস্বরূপ; অতএব, তোমরা তোমাদের ক্ষেতে যেভাবে চাও যেতে পার। নিজেদের জন্য সঞ্চয় রাখবে। আল্লাহকে ভয় করো আর জেনে রাখ, অবশ্যই তাঁর সাথে তোমাদের সাক্ষাৎ হবে। আর (হে নবী!) ঈমানদারদের সুসংবাদ দাও। ",
  "তোমরা সৎকাজ করা, তাকওয়া অবলম্বন করা ও মানুষের মধ্যে শান্তি স্থাপন করার ক্ষেত্রে আল্লাহকে শপথের অজুহাত হিসেবে খাড়া করো না। (অর্থাৎ আল্লাহর নামে শপথ করেছো বলে এসব ভাল কাজ করতে পারছ না এমন অজুহাত খাড়া করো না।) আল্লাহ সবকিছু শোনেন, সবকিছু জানেন। ",
  "অনর্থক শপথের জন্য আল্লাহ তোমাদেরকে ধরবেন না, বরং তিনি তোমাদেরকে ধরবেন তোমাদের অন্তরের অভিপ্রায়ের জন্য। আল্লাহ ক্ষমাপরায়ণ, ধৈর্যশীল। ",
  "যারা তাদের স্ত্রীদের সংস্রব থেকে বিরত থাকার শপথ করে তারা চার মাস অপেক্ষা করবে। তারপর যদি তারা ফিরে আসে (অর্থাৎ এ সময়ের মধ্যে মত পরিবর্তন করে) তাহলে আল্লাহ নিশ্চয়ই ক্ষমাশীল, করুণাময়। ",
  "আর যদি তালাক দেওয়ার সিদ্ধান্ত নেয় সে ক্ষেত্রেও আল্লাহ সবকিছু শোনেন, সবকিছু জানেন। ",
  "তালাকপ্রাপ্ত নারীরা নিজেদেরকে তিন ঋতুস্রাবকাল অপেক্ষায় রাখবে। আর আল্লাহ তাদের গর্ভে যা সৃষ্টি করেছেন তা (অর্থাৎ গর্ভের সন্তান) গোপন করা তাদের জন্য বৈধ নয়, যদি তারা আল্লাহ ও পরকালে বিশ্বাসী হয়। এ সময়ের মধ্যে তাদের স্বামীরা তাদেরকে ফিরিয়ে নিলেই সবচেয়ে ভাল হয়, যদি তারা মিটমাট চায়। নারীর ওপর যেমন (পুরুষের) অধিকার আছে তেমনি (পুরুষের ওপর) নারীদেরও ন্যায়সঙ্গত অধিকার আছে। তবে তাদের ওপরে পুরুষের একটি (বিশেষ) মর্যাদা রয়েছে। আল্লাহ পরাক্রমশালী, প্রজ্ঞাময়। \n",
  "(বিধানসম্মত) তালাক হল দুইবার। এরপর (স্ত্রীকে) হয় যথোচিতভাবে ধরে রাখতে হবে, না হয় ভালোয় ভালোয় ছেড়ে দিতে হবে। আর তোমরা তাদেরকে যা যা দিয়েছো তা থেকে কিছুই নিয়ে নেওয়া তোমাদের জন্য বৈধ নয়; তবে যদি (স্বামী-স্ত্রী) দুজনে আল্লাহর সীমারেখা (বিধান) ঠিক রাখতে না পারার আশঙ্কা করে তাহলে ভিন্ন কথা। তাই তোমরা যদি আশঙ্কা করো যে, তারা দুজনে আল্লাহর সীমারেখা ঠিক রাখতে পারবে না তাহলে স্ত্রী নিজেকে মুক্ত করতে (স্বামীকে) কিছু বিনিময় দিলে তাতে দুজনের কারো পাপ হবে না। এগুলো আল্লাহর সীমারেখা; তোমরা এগুলো লংঘন করো না। যারা আল্লাহর সীমারেখা লংঘন করে তারাই জালেম। ",
  "অতঃপর স্বামী যদি স্ত্রীকে (তৃতীয় বারের মত) তালাক দেয় তাহলে এরপর স্ত্রী আর এই স্বামীর জন্য বৈধ হবে না, যতক্ষণ না সে অন্য এক স্বামীকে বিয়ে করে। তারপর সেই (অন্য) স্বামী যদি তাকে তালাক দেয় তাহলে তারা পুনরায় (বিবাহের মাধ্যমে) পরস্পরের কাছে ফিরে গেলে তাদের কোন পাপ হবে না, যদি তারা মনে করে যে, তারা আল্লাহর বিধান ঠিক রাখতে পারবে। এগুলো আল্লাহর বিধান, যা তিনি জ্ঞানী লোকদের জন্য স্পষ্ট করে দিচ্ছেন। ",
  "তোমরা যখন নারীদের তালাক দেবে, অতঃপর তারা তাদের নির্দিষ্ট সময়কালে উপনীত হবে (ইদ্দত পূরণের কাছাকাছি আসবে) তখন হয় তাদেরকে যথোচিতভাবে ধরে রাখবে, না হয় যথোচিতভাবে বিদায় করে দেবে। কষ্ট দেওয়ার জন্য তাদেরকে আটকে রেখো না, তাতে তোমাদের সীমালংঘন করা হবে। যে তা করবে সে নিজের প্রতিই জুলুম করবে। আল্লাহর বিধানসমূহের সাথে পরিহাসমূলক আচরণ করো না। তোমাদেরকে দেওয়া আল্লাহর নেয়ামত স্মরণ করো এবং তিনি যে গ্রন্থ ও প্রজ্ঞা অবতীর্ণ করে তা দ্বারা তোমাদেরকে শিক্ষা দিচ্ছেন তাও স্মরণ কর। আর আল্লাহকে ভয় কর। জেনে রাখবে, আল্লাহ সবকিছুই ভালভাবে অবগত আছেন। \n",
  "তোমরা যখন নারীদের তালাক দেবে, অতঃপর তারা তাদের নির্দিষ্ট সময়কালে উপনীত হবে (ইদ্দত পূর্ণ করবে) তখন তারা তাদের (পূর্ববর্তী) স্বামীদের বিয়ে করতে চাইলে তাদেরকে বাধা দেবে না, যদি তারা বিধিমত পরস্পর সম্মত হয়। তোমাদের মধ্যে যারা আল্লাহ ও শেষ দিন (পরকাল) বিশ্বাস করে তাদেরকে এই উপদেশ দেওয়া হচ্ছে। এটা তোমাদের জন্য অধিকতর পরিচ্ছন্ন ও পবিত্রতর (বিধান)। আল্লাহ জানেন, তোমরা জান না। ",
  "মায়েরা তাদের সন্তানদেরকে পুরো দুঞ্চবছর বুকের দুধ পান করাবে। এটা তাদের জন্য, যারা দুধ পান করানোর মেয়াদ পূর্ণ করতে চায়। এক্ষেত্রে সন্তানের পিতাকে যথোচিতভাবে মায়েদের খাওয়া-পরার ব্যবস্থা করতে হবে। কারো ওপর সাধ্যের অতিরিক্ত কিছু চাপিয়ে দেওয়া যাবে না। কোন মা কিংবা বাবাকে তার সন্তানের কারণে ক্ষতিগ্রস্ত করা যাবে না। (বাবার অবর্তমানে কিংবা অপারগতায় তার) উত্তরাধিকারীকে একইরকম দায়িত্ব পালন করতে হবে। যদি পিতামাতা পারস্পরিক সম্মতি ও পরামর্শক্রমে (সন্তানকে) দুধ ছাড়াতে চায়, তাহলে তাদের কোন পাপ হবে না। আর তোমরা যদি তোমাদের সন্তানদেরকে (অন্য মেয়েলোকের) দুধ পান করাতে চাও, তাহলে তোমাদের কোন পাপ হবে না, যদি (এর মূল্য হিসেবে) তোমাদের যা দেওয়ার তা ঠিকমত দিয়ে দাও। আর আল্লাহকে ভয় কর। জেনে রাখবে, তোমরা যা করো আল্লাহ তা সবই দেখতে পান। ",
  "তোমাদের মধ্যে যারা স্ত্রী রেখে মারা যাবে তাদের স্ত্রীরা চার মাস দশ দিন নিজেদেরকে অপেক্ষায় রাখবে। তাদের এই সময়কাল (ইদ্দত) পূর্ণ হলে তারা নিজেদের ব্যাপারে ন্যায়সঙ্গতভাবে যা করবে তাতে (অর্থাৎ আবার বিয়ে করলে) তোমাদের কোন দোষ নেই। তোমরা যা করো আল্লাহ সে সম্পর্কে সম্যক অবগত। ",
  "তোমরা (ইদ্দত পালনরত বিধবা) নারীদেরকে বিয়ে করার কথা আকারে-ইঙ্গিতে বললে কিংবা (তা) মনের মধ্যে গোপন রাখলে তোমাদের কোন দোষ নেই। আল্লাহ জানেন যে, তাদের কথা তোমাদের মনে আসবে। কিন্তু যথার্থ কথা না বলে গোপনে তাদের সাথে ওয়াদাবদ্ধ হবে না। আর নির্দিষ্ট মেয়াদ (ইদ্দত) পূর্ণ না হওয়া পর্যন্ত বিবাহবন্ধনের সিদ্ধান্ত নেবে না। জেনে রাখ, আল্লাহ তোমাদের মনের কথা জানেন; অতএব, তাকে ভয় কর। জেনে রাখ, আল্লাহ ক্ষমাপরায়ণ, সহনশীল। \n",
  "স্ত্রীদেরকে স্পর্শ করার কিংবা তাদের জন্য মোহরানা ধার্য করার আগেই যদি তোমরা তাদেরকে তালাক দাও তাহলে তোমাদের কোন দোষ হবে না; তবে তাদেরকে (যার যার সাধ্যানুসারে) কিছু ভোগ্যসামগ্রী দান করবে। ধনী দেবে তার সাধ্যানুসারে, আর গরীব দেবে তার সাধ্যানুসারে; যথোচিতভাবে কিছু সামগ্রী; এটা নেককারদের একটা দায়িত্ব। ",
  "আর যদি তাদেরকে স্পর্শ করার আগে এবং তাদের জন্য মোহরানা ধার্য করার পরে তালাক দাও, তাহলে যে পরিমাণ মোহরানা ধার্য করেছো তার অর্ধেক (দিতে হবে)। তবে যদি তারা (অর্থাৎ স্ত্রীরা তাদের অর্ধেক) ছেড়ে দেয় (অর্থাৎ কোন মোহরানা না নেয়) কিংবা যার হাতে বিবাহবন্ধন সে (অর্থাৎ স্বামী তার অর্ধেক) ছেড়ে দেয় (অর্থাৎ পুরো মোহরানা দিয়ে দেয়) তাহলে ভিন্ন কথা। আর তোমরা (এভাবে যার যার পাওনা) ছেড়ে দিলে সেটাই হবে তাকওয়ার নিকটতর (কাজ)। তোমরা নিজেদের মধ্যে উদারতা (প্রদর্শন করতে) ভুলে যেয়ো না। তোমরা যা কিছু করো আল্লাহ তা দেখতে পান। ",
  "তোমরা নামাযের প্রতি য.বান হও, বিশেষ করে মধ্যবর্তী (আছরের) নামাযের প্রতি; আর আল্লাহর সামনে একনিষ্ঠ হয়ে দাঁড়াও। ",
  "আর যদি তোমাদের (শত্রুর) ভয় থাকে তাহলে হাঁটতে হাঁটতে অথবা আরোহী অবস্থায় (নামায আদায় করবে)। অতঃপর যখন তোমরা নিরাপদ হবে তখন আল্লাহকে সেভাবেই স্মরণ করবে যেভাবে তিনি তোমাদের শিখিয়েছেন, যা তোমরা (আগে) জানতে না। ",
  "তোমাদের মধ্যে যারা স্ত্রীদের রেখে মারা যায় তারা যেন তাদের স্ত্রীদেরকে এক বছর পর্যন্ত প্রয়োজনীয় জীবনোপকরণ প্রদান করা ও তাদেরকে (বাড়ি থেকে) বের করে না দেওয়ার অসিয়ত করে যায় (পরবর্তীতে অন্য আয়াত দ্বারা এই বিধান রহিত করা হয়েছে); তবে তারা যদি (নিজেরা) বের হয়ে যায় এবং নিজেদের ব্যাপারে বিধিসম্মত কোন কাজ করে তাহলে তাতে তোমাদের কোন পাপ হবে না। আল্লাহ পরাক্রমশালী, প্রজ্ঞাময়। ",
  "তালাকপ্রাপ্ত নারীদেরকে ঠিকমত প্রয়োজনীয় জীবনোপকরণ সরবরাহ করতে হবে; এটা ধর্মপরায়ণ ব্যক্তিদের একটি দায়িত্ব। ",
  "এভাবে আল্লাহ তোমাদের জন্য তাঁর অনুশাসনগুলো স্পষ্ট করে দেন, যাতে তোমরা বুঝতে পার। \n",
  "তুমি কি তাদেরকে দেখনি (তাদের কথা ভাবনি) যারা মৃত্যুর ভয়ে নিজেদের ঘরবাড়ি থেকে বের হয়েছিল? আর তাদের সংখ্যা ছিল হাজার হাজার। তখন আল্লাহ তাদেরকে বলেছিলেন, “মরে যাও”। তারপর তিনি তাদেরকে জীবিত করেছিলেন। নিশ্চয়ই আল্লাহ মানুষের প্রতি অনুগ্রহশীল; কিন্তু অধিকাংশ মানুষ শোকর করে না। ",
  "তোমরা আল্লাহর পথে লড়াই করো আর জেনে রাখ, আল্লাহ সবকিছু শোনেন, সবকিছু জানেন। ",
  "এমন কে আছে যে আল্লাহকে একটি উত্তম ঋণ দিতে পারে? (তাহলে) আল্লাহ তা তার জন্য অনেকগুণ বাড়িয়ে দেবেন। আল্লাহ (তোমাদের সম্পদ) কমাতেও পারেন, বাড়াতেও পারেন। আর তোমাদেরকে তাঁরই কাছে ফিরিয়ে নেয়া হবে। ",
  "তুমি কি মূসার পরে বনী ইসরাঈল নেতাদেরকে দেখনি? যখন তারা তাদের এক নবীকে বলেছিল, “আমাদের জন্য একজন রাজা নিযুক্ত করো, আমরা আল্লাহর পথে যুদ্ধ করব।” নবী বলেছিলেন, “এমন হবে নাতো যে, তোমাদের ওপর যুদ্ধ ধার্য করা হলে তখন তোমরা যুদ্ধ করবে না?” তারা বলল, “আমাদেরকে যখন নিজেদের ঘরবাড়ি থেকে ও সন্তান-সন্ততির কাছ থেকে বের করে দেওয়া হয়েছে তখন আল্লাহর পথে যুদ্ধ করব না কেন?” কিন্তু যখন (ঠিকই) তাদের ওপর যুদ্ধ ধার্য করা হল তখন অল্প কয়েকজন ব্যতীত তারা পিঠটান দিল। আল্লাহ জালেমদের সম্পর্কে ভালভাবে অবগত আছেন। ",
  "তাদের নবী তাদেরকে বলেছিলেন, “আল্লাহ তোমাদের জন্য তালূতকে রাজা নিযুক্ত করেছেন।” তারা বলল, “সে আমাদের রাজা হয় কীভাবে? রাজা হওয়ার জন্য তো তার চেয়ে আমরাই বেশি যোগ্য; তার তো পর্যাপ্ত ধন-সম্পদও নেই।” নবী বললেন, “আল্লাহ তোমাদের জন্য তাকেই মনোনীত করেছেন এবং তিনি তাকে ব্যাপক জ্ঞান ও বিশাল দেহ দান করেছেন। আর আল্লাহ যাকে ইচ্ছা তাকে রাজত্ব দান করেন। আল্লাহ সর্বব্যাপী, মহাজ্ঞানী।” ",
  "তাদের নবী তাদেরকে আরো বলেছিলেন, “তার (তালূতের) রাজা হওয়ার লক্ষণ এই যে, তোমাদের কাছে সিন্দুক আসবে, যাতে থাকবে তোমাদের প্রভুর পক্ষ থেকে আসা প্রশান্তির উপকরণ এবং মূসা ও হারূনের বংশধরদের রেখে যাওয়া জিনিসপত্রের কিছু অবশিষ্টাংশ। ফেরেশতারা সেটি বহন করে আনবে। তোমরা যদি (প্রকৃত) ঈমানদার হও তাহলে এতে তোমাদের জন্য অবশ্যই একটি নিদর্শন আছে।” \n",
  "পরে তালূত যখন সৈন্য নিয়ে বের হয়েছিল তখন সে (সৈন্যদেরকে) বলেছিল, “আল্লাহ তোমাদেরকে একটি নদী দ্বারা পরীক্ষা করবেন। যে ঐ নদীর পানি পান করবে সে আমার দলভুক্ত থাকতে পারবে না, আর যে তার স্বাদ গ্রহণ করবে না সে আমার দলভুক্ত থাকবে। অবশ্য যে নিজের হাতে মাত্র এক কোষ পরিমাণ (পানি) নেবে তার কথা আলাদা (অর্থাৎ সে সাধারণ পানকারীদের পর্যায়ে পড়বে না, তাই সেও আমার দলভুক্ত থাকতে পারবে)।” কিন্তু অল্প লোক ছাড়া সবাই নদীর পানি পান করেছিল। তারপর তালূত ও তার সাথের বিশ্বাসীরা যখন নদীটি পার হয়ে গেল তখন তারা বলল, “আজ জালূত ও তার সৈন্যদের মোকাবেলা করার ক্ষমতা আমাদের নেই।” তবে যারা নিশ্চিত জানত যে, আল্লার সাথে তাদের সাক্ষাৎ হবে তারা বলল, “আল্লাহর হুকুমে কত ছোট দল কত বড় দলকে পরাজিত করেছে!” আল্লাহ ধৈর্যশীলদের সঙ্গে আছেন। ",
  "যখন তারা জালূত ও তার সৈন্যদের মোকাবেলার উদ্দেশ্যে বের হয়েছিল তখন বলেছিল, “হে আমাদের প্রভু! আমাদেরকে পর্যাপ্ত ধৈর্য দান করো, আমাদের পা অবিচল রাখ এবং অবিশ্বাসী লোকদের বিরুদ্ধে আমাদেরকে বিজয়ী কর। ",
  "তারপর আল্লাহর হুকুমে তারা তাদেরকে (জালূতবাহিনীকে) পরাজিত করে ও দাউদ জালূতকে হত্যা করে এবং আল্লাহ তাকে (দাউদকে) রাজত্ব ও বিচক্ষণতা দান করেন আর সে যা চাচ্ছিল তিনি তাকে তা শিখিয়ে দেন। আল্লাহ যদি কতক মানুষকে কতক মানুষ দ্বারা দমনের ব্যবস্থা না রাখতেন তাহলে পৃথিবী বিনষ্ট হয়ে যেত। তবে আল্লাহ সারা বিশ্ববাসীর প্রতি অনুগ্রহশীল। ",
  "এগুলো আল্লাহর নিদর্শন; আমি তা তোমার কাছে যথার্থভাবে বর্ণনা করছি। আর অবশ্যই তুমি রসূলদের অন্তর্ভুক্ত। ",
  "এই রসূলদেরই কতককে কতকের ওপর শ্রেষ্ঠত্ব দিয়েছি। তাদের মধ্যে কেউ আছে যার সাথে আল্লাহ (সরাসরি) কথা বলেছেন, আবার কতককে অনেক উচ্চ মর্যাদা দান করেছেন। আমি মরিয়মের পুত্র ঈসাকে মোজেযা (অলৌকিক বিষয়) দান করেছি ও পবিত্র আত্মা (জিবরাঈল) দ্বারা তাকে সাহায্য করেছি। আল্লাহর ইচ্ছা থাকলে তাদের পরবর্তীরা স্পষ্ট প্রমাণাদি পাওয়ার পরও হানাহানি করত না; কিন্তু তারা ভিন্ন ভিন্ন মত পোষণ করেছিল। ফলে তাদের কেউ ঈমান এনেছিল আবার কেউ কাফের হয়েছিল। আল্লাহর ইচ্ছা থাকলে তারা হানাহানি করত না; কিন্তু আল্লাহ তাই করেন যা তিনি করতে চান। \n",
  "হে ঈমানদারগণ! এমন দিন  আসার পূর্বে আমার দেওয়া জীবিকা থেকে ব্যয় করো যখন কোন ক্রয়-বিক্রয়, বন্ধুত্ব কিংবা সুপারিশ (করার সুযোগ) থাকবে না । আর অবিশ্বাসীরাই অন্যায়কারী। ",
  "আল্লাহ (এমন এক সত্তা যে), তিনি ছাড়া কোন মাবুদ নেই। (তিনি) চিরঞ্জীব ও অবিনশ্বর। তাঁকে তন্দ্রায় কিংবা নিদ্রায় ধরে না। আসমানে ও জমিনে যা কিছু আছে তা (সব) তাঁরই। এমন কে আছে যে তাঁর অনুমতি ছাড়া তাঁর কাছে সুপারিশ করতে পারে? যা কিছু তাদের সামনে আছে ও যা কিছু তাদের পেছনে আছে তিনি তা (সব) জানেন। তিনি যতটুকু চান তা ছাড়া তাঁর জ্ঞানের কিছুই তারা আয়ত্ত করতে পারে না। তাঁর কুরসী (আসন) আসমান ও জমিন পরিব্যাপ্ত করে আছে। এ দুইয়ের সংরক্ষণে তাঁর কোন কষ্ট হয় না। তিনি সর্বোচ্চ, মহামহিম। ",
  "ধর্মে বলপ্রয়োগ নেই। ভ্রান্ত পথ থেকে সঠিক পথ স্পষ্ট হয়ে গিয়েছে। অতএব, যে তাগূত (ভ্রান্ত উপাস্য/শয়তান) কে অমান্য করবে এবং আল্লাহর প্রতি ঈমান আনবে অবশ্যই সে দৃঢ়তম রশি আঁকড়ে ধরবে, যা (কখনো) ছিঁড়বার নয়। আল্লাহ সবকিছু শোনেন, সবকিছু জানেন। ",
  "আল্লাহ ঈমানদারদের অভিভাবক। তিনি তাদেরকে অন্ধকার থেকে বের করে আলোতে নিয়ে আসেন। আর যারা কাফের তাদের অভিভাবক হল তাগূত। তারা তাদেরকে আলো থেকে বের করে অন্ধকারে নিয়ে যায়। তারা জাহান্নামের অধিবাসী, সেখানে তারা চিরদিন থাকবে। \n",
  "আল্লাহ তাকে রাজত্ব দিয়েছিলেন বলে যে লোকটি ইবরাহীমের সাথে তার প্রভুর ব্যাপারে বিতর্ক করেছিল, তুমি কি তাকে দেখনি? যখন ইবরাহীম বলেছিল, “আমার প্রভু তো তিনি, যিনি জীবন দান করেন ও মৃত্যু ঘটান” তখন সে বলেছিল, “আমিই জীবন দান করি ও মৃত্যু ঘটাই।” ইবরাহীম বলল, “তাহলে আল্লাহ তো পূর্বদিক থেকে সূর্য উঠান, তুমি তা পশ্চিম দিক থেকে উঠাওতো।” তখন ঐ কাফের হতবাক হয়ে যায়। আল্লাহ জালেম লোকদেরকে হেদায়েত করেন না। ",
  "অথবা সেই লোকটির মত যে একটি গ্রামে গিয়েছিল যার ঘরগুলো মাচার ওপর পতিত অবস্থায় ছিল (অর্থাৎ গ্রামটি ধ্বংসস্তূপে পরিণত হয়েছিল)। সে বলেছিল, “এটিকে এর মৃত্যুর পর আল্লাহ কীভাবে জীবিত করবেন (অর্থাৎ ধ্বংসপ্রাপ্ত এই গ্রামটিকে আল্লাহ কীভাবে পুনর্গঠিত করবেন)?” এরপর আল্লাহ তাকে একশ বছর মৃত অবস্থায় রাখেন। তারপর তাকে জীবিত করে বলেন, “তুমি (মৃত অবস্থায়) কতদিন ছিলে?” সে বলে, “ছিলাম একদিন কিংবা একদিনের কিছু অংশ।” আল্লাহ বলেন, “(তা নয়,) বরং তুমি একশ বছর (মৃত) পড়েছিলে। তোমার খাদ্যসামগ্রী ও পানীয় দ্রব্যের দিকে তাকাও, ওগুলো নষ্ট হয়নি। আর তোমার গাধাটির দিকে তাকাও, আমি তোমাকে মানুষের জন্য একটি নিদর্শন বানাতে চাই। (গাধার) হাড়গুলোর দিকে তাকিয়ে দেখ আমি কীভাবে ওগুলো একত্রিত করি, তারপর তা মাংস দিয়ে ঢেকে দেই।” যখন (গোটা) ব্যাপারটি তার কাছে পরিষ্কার হয়ে যায় তখন সে বলে, “আমি জানতে পারলাম যে, আল্লাহ সবকিছুই করতে সক্ষম।” ",
  "(স্মরণ করো) যখন ইবরাহীম বলেছিল, “হে আমার প্রভু! আমাকে দেখাও কীভাবে তুমি মৃতদের জীবিত কর।” তিনি বললেন, “কেন, তুমি কি বিশ্বাস করো না?” সে বলল, “হ্যাঁ, (অবশ্যই বিশ্বাস করি) তবে মনের প্রশান্তির জন্য (দেখতে চাচ্ছি)।” তিনি বলেন, “আচ্ছা, তাহলে চারটি পাখি লও এবং তাদেরকে তোমার পোষ মানাও। (অতঃপর তাদেরকে জবাই করে কেটে টুকরা টুকরা কর।) তারপর তাদের একটি করে টুকরা প্রতিটি পাহাড়ে রেখে দাও। অতঃপর তাদেরকে ডাক দাও, তারা তোমার কাছে ছুটে আসবে। আর জেনে রাখ, আল্লাহ পরাক্রমশালী, প্রজ্ঞাময়।” \n",
  "যারা তাদের সম্পদ আল্লাহর পথে ব্যয় করে তাদের অবস্থা একটি শস্যদানার মত যা সাতটি শিষ উৎপন্ন করে, প্রতিটি শিষে থাকে একশটি করে দানা। আল্লাহ যাকে চান তার সম্পদ বহুগুণ বাড়িয়ে দেন। আল্লাহ বড় দানশীল, মহাজ্ঞানী। ",
  "যারা তাদের সম্পদ আল্লাহর পথে ব্যয় করে এবং যা ব্যয় করে তার জন্য পরে (গ্রহীতাকে) খোটা কিংবা কষ্ট দেয় না তাদের জন্য তাদের প্রভুর কাছে পুরস্কার রয়েছে। তাদের কোন ভয় নেই এবং তারা দুঃখিত হবে না। ",
  "যে দানের পরে (গ্রহীতাকে) কষ্ট দেওয়া হয় তার চেয়ে ভাল কথা আর ক্ষমা উত্তম। আল্লাহ অভাবমুক্ত, সহনশীল। ",
  "হে ঈমানদারগণ! খোটা কিংবা কষ্ট দিয়ে তোমরা তোমাদের দানগুলো ঐ ব্যক্তির মত নষ্ট করে দিও না যে লোক-দেখানোর জন্য সম্পদ ব্যয় করে এবং আল্লাহ ও পরকালকে বিশ্বাস করে না। তার উদাহরণ দেয়া যায় একটি মসৃণ পাথরের সাথে, যার ওপর কিছু মাটি ছিল, তারপর ভারী বৃষ্টি পাথরটিকে পরিষ্কার করে দিয়ে গেছে। তারা যা উপার্জন করেছে তা দিয়ে কিছুই করতে পারছে না। আল্লাহ অবিশ্বাসী লোকদেরকে পথ দেখান না। ",
  "আর যারা নিজেদের সম্পদ আল্লাহর সন্তুষ্টি লাভের জন্য ও নিজেদের মনকে সুদৃঢ় করার জন্য ব্যয় করে তাদের উদাহরণ দেয়া যায় কোন টিলার ওপরে অবস্থিত একটি বাগানের সাথে, যা ভারী বৃষ্টি হওয়ার ফলে দ্বিগুণ ফসল উৎপন্ন করেছে। সেখানে ভারী বৃষ্টি না হলেও শিশির তো আছে। তোমরা যা করো আল্লাহ তা ভালভাবে দেখতে পান। ",
  "মনে করো, তোমাদের কারো খেজুর ও আঙ্গুরের একটি বাগান আছে, যার তলদেশ দিয়ে নদী প্রবাহিত হচ্ছে, বাগানটিতে তার সবরকম ফল আছে, আর তার সন্তান-সন্ততি দুর্বল থাকতেই সে বৃদ্ধ হয়ে গেছে; এমতাবস্থায় সে কি চাইবে যে, বাগানটিতে একটি অগ্নিময় ঘূর্ণিঝড় আঘাত হানুক আর তা পুড়ে যাক? আল্লাহ এভাবেই তোমাদের জন্য নিদর্শনসমূহ বর্ণনা করেন যাতে তোমরা চিন্তা করতে পার। \n",
  "হে ঈমানদারগণ! তোমরা নিজেদের উপার্জিত ভাল জিনিস থেকে এবং আমি যা তোমাদের জন্য ভূমি থেকে উৎপন্ন করেছি তা থেকে ব্যয় করো; খারাপ জিনিস ব্যয় করতে যেয়ো না, কেননা তোমরা নিজেরা চোখ বন্ধ না করে (অর্থাৎ চোখে দেখে) তা নিতে চাইবে না। জেনে রাখ, অবশ্যই আল্লাহ প্রয়োজনমুক্ত, প্রশংসিত। ",
  "শয়তান তোমাদেরকে দারিদ্রের ভয় দেখায় এবং খারাপ কাজ করতে বলে, আর আল্লাহ তোমাদেরকে তাঁর পক্ষ থেকে ক্ষমা ও অনুগ্রহের প্রতিশ্রুতি দেন। আল্লাহ মহাদানশীল, সুবিজ্ঞ। ",
  "তিনি যাকে চান প্রজ্ঞা দান করেন। আর যাকে প্রজ্ঞা দান করা হয় তাকে প্রভূত কল্যাণ দান করা হয়। বুদ্ধিমান মানুষ ছাড়া কেউ শিক্ষা গ্রহণ করে না। ",
  "তোমরা যা কিছু ব্যয় করো কিংবা যা কিছু মানত করো আল্লাহ তা অবশ্যই জানেন। আর জালেমদের কোন সাহায্যকারী নেই। ",
  "তোমরা যদি (তোমাদের) দানসমূহ প্রকাশ করো তাহলে তা ভাল; তবে যদি তা গোপন রেখে গরীবদের দিয়ে দাও তাহলে সেটা তোমাদের জন্য আরো ভাল। (এই দানের কারণে) আল্লাহ তোমাদের কিছু কিছু পাপ মোচন করেন। আর তোমরা যা করো আল্লাহ তার খবর রাখেন। ",
  "তাদেরকে পথে আনার দায় তোমার নয়, বরং আল্লাহ যাকে চান পথ দেখান। আর তোমরা যে সম্পদ ব্যয় করো তা তোমাদের নিজেদের জন্যই কর। তোমরা তো আল্লাহর সন্তুষ্টির উদ্দেশ্য ছাড়া ব্যয় করছ না। যে সম্পদ তোমরা ব্যয় করো তা পুরোপুরি তোমাদের কাছে ফিরিয়ে দেয়া হবে। তোমাদেরকে (মোটেও) জুলুম করা হবে না। ",
  "(দান) সেই গরীবদের জন্য যারা আল্লাহর পথে এমনভাবে আবদ্ধ হয়ে আছে যে, (জীবিকার জন্য) জমিনে যাতায়াত করতে পারে না। হাত না পাতার কারণে অজ্ঞরা তাদেরকে অভাবমুক্ত মনে করে থাকে। তাদের (চেহারার) হাবভাব দেখে তুমি তাদেরকে চিনতে পারবে। তারা মানুষের কাছে মিনতি করে কিছু চায় না। তোমরা যে সম্পদ ব্যয় করো আল্লাহ তা ভাল করেই জানেন। \n",
  "যারা রাতে ও দিনে, গোপনে ও প্রকাশ্যে নিজেদের সম্পদ ব্যয় করে তারা তাদের প্রভুর কাছে (এর) পুরস্কার পাবে। তাদের কোন ভয় নেই এবং তারা দুঃখিত হবে না। ",
  "যারা সুদ খায় তারা (কেয়ামতের দিন) শয়তানে-ধরা মানুষের মতই দাঁড়াবে। এটা এজন্য যে, তারা বলে, “ক্রয়-বিক্রয়ও তো সুদের মতই।” অথচ আল্লাহ ক্রয়-বিক্রয় হালাল করেছেন আর সুদ হারাম করেছেন। অতএব, প্রভুর কাছ থেকে উপদেশ আসার পর কেউ যদি (সুদ খাওয়া থেকে) বিরত হয় তাহলে আগে যা (নেওয়া) হয়েছে তা তারই থাকবে এবং তার বিষয়টি (ফয়সালার ভার) আল্লাহর কাছে (ন্যস্ত থাকবে)। আর যারা ফিরে যাবে (অর্থাৎ পুনরায় সুদ খাবে) তারা জাহান্নামের অধিবাসী হবে, সেখানে তারা চিরকাল থাকবে। ",
  "আল্লাহ সুদকে নিশ্চিহ্ন করেন আর দানকে বর্ধিত করেন। আল্লাহ কোন অবিশ্বাসী পাপীকে পছন্দ করেন না। ",
  "যারা ঈমান এনেছে, সৎকাজ করেছে, নামায পড়েছে ও যাকাত দিয়েছে তারা তাদের প্রভুর কাছে (এজন্য) পুরস্কার পাবে। তাদের কোন ভয় নেই এবং তারা দুঃখিত হবে না। ",
  "হে ঈমানদারগণ! তোমরা আল্লাহকে ভয় করো এবং (তোমাদের কাছে) যে সুদ বকেয়া আছে তা ছেড়ে দাও, যদি তোমরা (প্রকৃত) ঈমানদার হয়ে থাক। ",
  "যদি তা না করো তাহলে আল্লাহ ও তাঁর রসূলের পক্ষ থেকে একটি যুদ্ধের ঘোষণা শুনে রাখ। আর যদি তোমরা তওবা করো তাহলে তোমাদের মূলধন তোমাদের থাকবে। (এ ব্যাপারে) তোমরাও জুলুম করতে পারবে না এবং তোমাদেরকেও জুলুম করা যাবে না। ",
  "(খাতক) যদি অভাবগ্রস্ত হয় তাহলে স্বচ্ছলতা (আসা) পর্যন্ত (তাকে) অবকাশ দিও। আর মাফ করে দেওয়া তোমাদের জন্য উত্তম, যদি তোমরা জানতে। ",
  "তোমরা সেই দিনকে ভয় করো যখন তোমাদেরকে আল্লাহর কাছে ফিরিয়ে আনা হবে। অতঃপর প্রত্যেক ব্যক্তিকে সে যা উপার্জন করেছে তা পুরোপুরি দিয়ে দেওয়া হবে এবং তাদের প্রতি কোন অবিচার করা হবে না। \n",
  "হে ঈমানদারগণ! তোমরা যখন কোন নির্দিষ্ট মেয়াদ পর্যন্ত পরস্পর ঋণের লেনদেন করো তখন তা লিখে রাখবে। একজন লেখক যেন ন্যায়সঙ্গতভাবে তোমাদের জন্য (বিষয়টি) লিখে দেয়। কোন লেখক যেন লিখে দিতে অস্বীকার না করে; ঠিক যেভাবে আল্লাহ তাকে শিখিয়েছেন; অতএব, সে যেন লিখে দেয়। ঋণগ্রহীতা যেন লিখিয়ে রাখে আর স্বীয় প্রভু আল্লাহকে ভয় করে এবং তা থেকে (অর্থাৎ ঋণের সঠিক পরিমাণ থেকে) এতটুকু কম না লেখায়। তবে ঋণগ্রহিতা যদি বোকা কিংবা দুর্বল হয় অথবা নিজে লেখাতে না পারে তাহলে তার অভিভাবক যেন ন্যায়সঙ্গতভাবে লিখিয়ে দেয়। তোমাদের পুরুষদের মধ্য থেকে দুজনকে সাক্ষী রেখো; যদি দুজন পুরুষ না থাকে তাহলে সাক্ষী হিসেবে তোমরা পছন্দ করো এমন একজন পুরুষ ও দুজন মহিলা (রেখো), যাতে দুজনের মধ্যে একজন ভুল করলে অন্যজন তাকে স্মরণ করিয়ে দিতে পারে। সাক্ষীদেরকে ডাকা হলে তারা যেন (সাক্ষ্য দিতে) অস্বীকার না করে। ছোট হোক কিংবা বড় হোক, ঋণ লেনদেনের বিষয়টি মেয়াদ উল্লেখসহ লিখে রাখতে তোমরা বিরক্ত হবে না। এটাই আল্লাহর কাছে ন্যায্যতর, সাক্ষ্যপ্রমাণ হিসেবে দৃঢ়তর ও তোমাদের সন্দেহে পতিত না হওয়ার নিকটতর সহায়ক। অবশ্য যদি তোমরা নিজেদের মধ্যে কোন নগদ ব্যবসায়িক লেনদেন সম্পন্ন করো তাহলে ভিন্ন কথা; সেটা না লিখলে তোমাদের কোন পাপ হবে না। তবে তোমরা যখন পরস্পর কেনাবেচা করো তখন সাক্ষী রেখো। লেখক কিংবা সাক্ষী কারো যেন ক্ষতি না করা হয়। যদি তোমরা তা করো তাহলে সেটা তোমাদের অন্যায় হবে। আল্লাহকে ভয় কর। আল্লাহ তোমাদেরকে (সবকিছু) শিখিয়ে দেন। তিনি সবকিছুই ভালভাবে জানেন। ",
  "আর তোমরা যদি সফরে থাক এবং কোন লেখক না পাও তাহলে হস্তান্তরকৃত বন্ধক (রেখো)। যদি তোমাদের একজন আরেকজনকে বিশ্বাস করে (তার কাছে কিছু আমানত রাখে) তাহলে যাকে বিশ্বাস করা হয়েছে সে যেন তার (কাছে রাখা) আমানত ফেরত দেয় এবং স্বীয় প্রভু আল্লাহকে ভয় করে। তোমরা সাক্ষ্য গোপন করো না। যে তা গোপন করে সে নিশ্চয়ই অন্তরপাপী। তোমরা যা করো আল্লাহ তা ভালভাবে অবগত আছেন। \n",
  "আসমানসমূহে যা কিছু আছে এবং জমিনে যা কিছু আছে সবই আল্লাহর। তোমরা তোমাদের মনের কথা প্রকাশ করো কিংবা গোপন রাখ, আল্লাহ তোমাদের কাছে তার হিসাব নেবেন। তারপর তিনি যাকে ইচ্ছা ক্ষমা করবেন আর যাকে ইচ্ছা শাস্তি দেবেন। আল্লাহ সবকিছু করতে সক্ষম। ",
  "রসূলের কাছে তার প্রভুর পক্ষ থেকে যা নাযিল করা হয়েছে তা সে বিশ্বাস করেছে, ঈমানদারগণও (তাই করেছে)। সবাই আল্লাহর প্রতি, তাঁর ফেরেশতাদের প্রতি, তাঁর কিতাবসমূহের প্রতি ও তাঁর রসূলদের প্রতি ঈমান এনেছে। (তারা বলেছে,) “আমরা তাঁর রসূলদের মধ্যে কারো সাথে কারো তারতম্য করি না।” তারা বলেছে, “আমরা শুনেছি ও মেনে নিয়েছি। হে আমাদের প্রভু! তোমার ক্ষমা (প্রার্থনা করি), তোমারই কাছে (সকলের) প্রত্যাবর্তন।” ",
  "আল্লাহ কাউকে তার সাধ্যের বাইরে কাজ চাপিয়ে দেন না। সে যা (ভাল) উপার্জন করে তার সুফল সে পায়, আবার যা (মন্দ) উপার্জন করে তার কুফলও সে ভোগ করে। (তোমরা এভাবে প্রার্থনা করো:) “হে আমাদের প্রভু! আমরা যদি ভুলে যাই কিংবা ভুল করি তাহলে (অনুগ্রহ করে) আমাদেরকে শাস্তি দিও না। হে আমাদের প্রভু! আমাদের ওপর কোন ভারী বোঝা চাপিয়ো না, যেমনটি আমাদের পূর্ববর্তীদের ওপর চাপিয়েছিলে। হে আমাদের প্রভু! আমাদেরকে এমন কোন দায়িত্ব দিও না যা পালন করার ক্ষমতা আমাদের নেই। আর আমাদের পাপ মোচন করো, আমাদেরকে ক্ষমা করো এবং আমাদের প্রতি অনুগ্রহ কর। তুমি আমাদের প্রভু, তাই কাফেরদের বিরুদ্ধে আমাদেরকে সাহায্য কর।”",
  "আলিফ লাম মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "আল্লাহ (এমন এক সত্তা যে), তিনি ছাড়া কোন উপাস্য নেই, (তিনি) চিরঞ্জীব ও অবিনশ্বর। ",
  "তিনি তোমার কাছে মহাসত্য নিয়ে মহাগ্রন্থ (কোরআন) অবতীর্ণ করেছেন যা তার সামনে যা আছে তার (অর্থাৎ ইতিপূর্বে অবতীর্ণ আসমানি কিতাবের) সমর্থক; তিনি তাওরাত ও ইনজীল অবতীর্ণ করেছিলেন ",
  "ইতিপূর্বে মানুষের জন্য পথনির্দেশ হিসেবে, আর (এখন) সত্য-মিথ্যার পার্থক্যকারী গ্রন্থ (কোরআন) অবতীর্ণ করেছেন। যারা আল্লাহর (কিতাবের) আয়াতসমূহ অবিশ্বাস করে তাদের জন্য কঠোর শাস্তি রয়েছে। আল্লাহ পরাক্রমশালী, প্রতিশোধ গ্রহণকারী। ",
  "আল্লাহর কাছে জমিনের কিংবা আসমানের কোন কিছুই গোপন থাকে না। ",
  "তিনিই মাতৃগর্ভে যেভাবে চান তোমাদের আকৃতি গড়েন। তিনি ছাড়া কোন উপাস্য নেই, তিনি পরাক্রমশালী, পরম প্রাজ্ঞ। ",
  "তিনিই তোমার কাছে এই কিতাব নাযিল করেছেন। এর মধ্যে এমনসব আয়াত রয়েছে যা একেবারেই স্পষ্ট, এগুলোই কিতাবের মূল; আবার (এতে) অন্য কতিপয় দ্ব্যর্থবোধক আয়াতও আছে। ফলে, যাদের অন্তরে বক্রতা আছে তারা ফেতনা সৃষ্টির উদ্দেশ্যে এর দ্ব্যর্থবোধক অংশের (আয়াতসমূহের) তাৎপর্য খুঁজতে এর পেছনে লেগে যায়। অথচ এর (আসল) তাৎপর্য আল্লাহ ছাড়া কেউ জানে না। আর পরিপক্ক জ্ঞানের অধিকারীরা বলে, “আমরা এগুলো বিশ্বাস করেছি; সবই আমাদের প্রভুর পক্ষ থেকে (এসেছে)।” কেবল বুদ্ধিসম্পন্ন ব্যক্তিরাই (এভাবে) উপদেশ গ্রহণ করে। ",
  "(তারা বলে,) “হে আমাদের প্রভু! আমাদেরকে পথ দেখানোর পর আমাদের অন্তরসমূহ বক্র (সত্যবিমুখ) করো না। আর আমাদেরকে তোমার পক্ষ থেকে অনুগ্রহ দান কর। নিঃসন্দেহে তুমিই বড় দাতা।” ",
  "“হে আমাদের প্রভু! নিশ্চয়ই তুমি এমন এক দিনে (হাশরের দিন) সব মানুষ একত্রিত করবে যে সম্পর্কে কোন সন্দেহ নেই। আল্লাহ তো ওয়াদা ভঙ্গ করেন না।” \n",
  "যারা (সত্যকে) অবিশ্বাস করে তাদের ধন-সম্পদ ও সন্তান-সন্ততি আল্লাহর সামনে তাদের কোনই কাজে আসবে না। আর তারাই হবে দোযখের জ্বালানি। ",
  "(তাদের আচরণ) ফেরাউনের সমপ্রদায় ও তাদের পূর্ববর্তীদের আচরণের মত; তারা আমার নিদর্শনসমূহকে মিথ্যা বলেছিল। তখন আল্লাহ তাদেরকে তাদের পাপের কারণেই পাকড়াও করেছিলেন (শাস্তি দিয়েছিলেন)। আল্লাহ কঠোর শাস্তিদাতা। ",
  "অবিশ্বাসীদেরকে বল, “তোমাদেরকে শিগগিরই পরাজিত করা হবে এবং একত্র করে জাহান্নামের দিকে নিয়ে যাওয়া হবে। সেটা বড় খারাপ ঠিকানা!” ",
  "(যুদ্ধক্ষেত্রে) মিলিত হওয়া দুটো দলের মধ্যে তোমাদের জন্য অবশ্যই এক নিদর্শন ছিল। একটি দল আল্লাহর পথে যুদ্ধ করছিল আর অন্যটি ছিল কাফেরদের দল, যারা তাদেরকে (ঈমানদারদেরকে) চোখের দেখায় তাদের (নিজেদের) দ্বিগুণ দেখছিল। আর আল্লাহ যাকে চান স্বীয় সাহায্য দ্বারা শক্তিশালী করেন। নিশ্চয়ই ঐ ঘটনার মধ্যে দৃষ্টিসম্পন্নদের জন্য শিক্ষা রয়েছে। ",
  "নারী, সন্তান-সন্ততি, স্বর্ণ-রৌপ্যের অঢেল সম্পদ, ছাপযুক্ত (সুন্দর সুন্দর) ঘোড়া, গবাদিপশু ও ক্ষেত-খামার ইত্যাদি কাম্যবস্তুর আকর্ষণ মানুষের জন্য মনোহর করা হয়েছে। এসব হল পার্থিব জীবনের ভোগের সামগ্রী। আর আল্লাহর নিকট রয়েছে উত্তম প্রত্যাবর্তনস্থল (জান্নাত)। ",
  "বল, “আমি কি তোমাদেরকে এসব থেকে ভাল কিছুর সংবাদ দেব? যারা তাকওয়া অবলম্বন করে তাদের জন্য তাদের প্রভুর নিকট এমন সব জান্নাত রয়েছে যার তলদেশ দিয়ে নদী প্রবাহিত; তারা সেখানে অনন্তকাল থাকবে। আরো রয়েছে পবিত্র সঙ্গিনীরা ও আল্লাহর সন্তুষ্টি। আল্লাহ বান্দাদের সবকিছু দেখেন।” ",
  "যারা বলে, “হে আমাদের প্রভু! আমরা তো ঈমান এনেছি, তাই আমাদের পাপগুলো মাফ করে দাও এবং আমাদেরকে দোযখের আজাব থেকে রক্ষা কর।” ",
  "যারা ধৈর্যধারণকারী, সত্যবাদী, (আল্লাহর) অনুগত, (সৎপথে) ব্যয়কারী ও শেষ-রাতে ক্ষমা প্রার্থনাকারী। ",
  "আল্লাহ সাক্ষ্য দেন যে, তিনি ছাড়া কোন উপাস্য নেই; ফেরেশতারা ও জ্ঞানী ব্যক্তিরাও (একই সাক্ষ্য দেয়); (আল্লাহর এই সাক্ষ্য) ন্যায় প্রতিষ্ঠাকারী হিসাবে। তিনি ছাড়া কোন উপাস্য নেই। তিনি পরাক্রমশালী, প্রজ্ঞাবান। ",
  "আল্লাহর কাছে ধর্ম হচ্ছে ইসলাম। আর যাদেরকে কিতাব দেওয়া হয়েছে তারা (ইহুদি ও খ্রিষ্টানরা) তাদের কাছে জ্ঞান আসার পরও কেবল পারস্পরিক বিদ্বেষবশত মতবিরোধ করেছে। যারা আল্লাহর নিদর্শনসমূহ অবিশ্বাস করে তাদের জানা উচিত যে, আল্লাহ দ্রুত হিসাব গ্রহণকারী। ",
  "যদি তারা তোমার সাথে বিতর্ক করে তাহলে তুমি বলবে, “আমি আল্লাহর কাছে নিজেকে সমর্পণ করেছি, আমার অনুসারীরাও (তাই করেছে)।” কিতাবধারী ও অশিক্ষিতদেরকে (মক্কার মুশরিকদেরকে) বল, “তোমরা কি আত্মসমর্পণ করেছো?” যদি তারাও আত্মসমর্পণ করে তাহলে তারা হেদায়েত পাবে; আর যদি অস্বীকৃতি জানায় তাহলে (মনে রাখবে,) তোমার দায়িত্ব কেবল বার্তা পৌঁছে দেওয়া। আল্লাহ বান্দাদের সবকিছু দেখেন। \n",
  "যারা আল্লাহর নিদর্শনসমূহ অবিশ্বাস করে, নবীদেরকে অন্যায়ভাবে হত্যা করে এবং ন্যায়ের আদেশ দানকারী লোকদেরকে হত্যা করে তাদেরকে কষ্টদায়ক শাস্তির কথা জানিয়ে দাও। ",
  "এরাই সেই লোক যাদের কর্মসমূহ ইহকাল ও পরকালে নিষ্ফল হয়ে গিয়েছে। তাদের কোন সাহায্যকারী নেই। ",
  "তুমি কি তাদের দিকে তাকিয়ে দেখনি, যাদেরকে কিতাবের একটি অংশ দেওয়া হয়েছে? তাদের মধ্যকার বিরোধ মীমাংসা করার জন্য তাদেরকে আল্লাহর কিতাবের দিকে ডাকা হচ্ছে। কিন্তু তাদের একটি দল মুখ ফিরিয়ে চলে যাচ্ছে। ",
  "এর কারণ, তারা বলে, “অল্প কয়েকদিন ব্যতীত (দোযখের) আগুন আমাদেরকে স্পর্শ করবে না।” নিজেদের ধর্ম সম্পর্কে তাদের (এরূপ) মিথ্যা উদ্ভাবন তাদেরকে ধোঁকায় ফেলে দিয়েছে। ",
  "কিন্তু যখন আমি তাদেরকে এমন এক দিনে একত্র করব যে সম্পর্কে কোন সন্দেহ নেই আর (সেদিন) যে যা উপার্জন করেছে প্রত্যেককে তা পুরোপুরি দেওয়া হবে এবং (প্রতিদান প্রদানে) কারো প্রতি অবিচার করা হবে না তখন কেমন হবে? ",
  "বল, “রাজত্বের মালিক হে আল্লাহ! তুমি যাকে চাও রাজত্ব দাও, আবার যার কাছ থেকে চাও রাজত্ব কেড়ে নাও; যাকে চাও সম্মানিত করো, আবার যাকে চাও লাঞ্ছিত কর। তোমার হাতেই কল্যাণ। তুমি সবকিছু করতে সক্ষম।” ",
  "“তুমি দিনের মধ্যে রাত ও রাতের মধ্যে দিন প্রবেশ করাও; মৃত থেকে জীবিতকে ও জীবিত থেকে মৃতকে বের করো এবং যাকে চাও বিনা হিসাবে জীবিকা দান কর।” ",
  "মুমিনরা যেন মুমিনদের পরিবর্তে কাফেরদেরকে বন্ধুরূপে গ্রহণ না করে। যে তা করবে সে আল্লাহর পক্ষ থেকে কোন সাহায্য পাবে না। তবে তাদের দিক থেকে তোমাদের কোন ভয় থাকলে ভিন্ন কথা। আল্লাহ তোমাদেরকে তাঁর নিজের সম্পর্কে (তাঁর শাস্তি সম্পর্কে) সতর্ক করে দিচ্ছেন। আর তাঁর কাছেই (সবার) প্রত্যাবর্তন। ",
  "বল, “তোমরা তোমাদের মনের কথা গোপন করো কিংবা প্রকাশ করো আল্লাহ তা জানেন। আসমান ও জমিনে যা কিছু আছে সব তিনি জানেন। আল্লাহ সব কিছু করার ক্ষমতা রাখেন।” ",
  "যেদিন প্রত্যেকেই তার ভাল কাজ উপস্থিত পাবে, তার খারাপ কাজও, সেদিন সে কামনা করবে, যদি তার ও খারাপ কাজের মধ্যে একটি বড় দূরত্ব হত! আল্লাহ তোমাদেরকে তাঁর নিজের সম্পর্কে (তাঁর শাস্তি সম্পর্কে) সতর্ক করে দিচ্ছেন। আর আল্লাহ (তাঁর) বান্দাদের প্রতি দয়াশীল। \n",
  "বল, “তোমরা যদি আল্লাহকে ভালবাস তবে আমাকে অনুসরণ করো, তাহলে আল্লাহও তোমাদেরকে ভালবাসবেন এবং তোমাদের পাপসমূহ ক্ষমা করে দেবেন। আল্লাহ ক্ষমাশীল, দয়ালু।” ",
  "বল, “তোমরা আল্লাহ ও রসূলের আনুগত্য কর।” যদি তারা (তা করতে) অস্বীকার করে তাহলে (জানবে) আল্লাহ কাফেরদের ভালবাসেন না। ",
  "আল্লাহ আদম, নূহ, ইবরাহীমের পরিবার ও ইমরানের পরিবারকে সারা বিশ্ববাসীর ওপরে মনোনীত করেছেন। ",
  "এদের কতক কতকের বংশধর ছিল। আল্লাহ সবকিছু শোনেন, সবকিছু জানেন। ",
  "(স্মরণ করো) যখন ইমরানের স্ত্রী বলল, “হে আমার প্রভু! আমার পেটে যে সন্তান রয়েছে তাকে আমি একান্তভাবে তোমার জন্য উৎসর্গ করলাম। আমার পক্ষ থেকে তুমি তা গ্রহণ কর। নিশ্চয়ই তুমি সর্বশ্রোতা, মহাজ্ঞানী।” ",
  "তারপর সে যখন তাকে প্রসব করল তখন বলল, “হে আমার প্রভু! আমি তো কন্যা প্রসব করেছি,” —সে যা প্রসব করেছে তা তো আল্লাহই ভাল জানেন,— “পুরুষ তো নারীর মত নয়, আমি তার নাম রেখেছি মরিয়ম, আর আমি তাকে ও তার সন্তান-সন্ততিকে অভিশপ্ত শয়তানের প্রভাব থেকে (রক্ষার জন্য) তোমার হেফাজতে দিচ্ছি।” ",
  "আল্লাহ তাকে ভালভাবে কবুল করেন এবং ভালভাবে বড় করে তোলেন। তিনি তাকে যাকারিয়ার তত্ত্বাবধানে রেখেছিলেন। যাকারিয়া যখনই তাকে দেখতে (তার) কক্ষে প্রবেশ করত তখনই তার কাছে খাদ্যসামগ্রী দেখতে পেত। সে তাকে বলত, “মরিয়ম! এগুলো তুমি কোথা থেকে পেলে?” সে বলত, “এগুলো আল্লাহর পক্ষ থেকে (এসেছে)।” আসলে আল্লাহ যাকে চান বিনা হিসাবে রিযিক দান করেন। ",
  "সেখানে যাকারিয়া তার প্রভুর কাছে দোয়া করে। সে বলে, “হে আমার প্রভু! আমাকে তোমার পক্ষ থেকে (তোমার বিশেষ কৃপায়) ভাল সন্তান দান কর। অবশ্যই তুমি দোয়া শ্রবণকারী।” ",
  "অতঃপর সে যখন কামরার মধ্যে নামাযে দণ্ডায়মান ছিল তখন ফেরেশতারা তাকে সম্বোধন করে বলল, “আল্লাহ তোমাকে (তোমার সন্তান) ইয়াহইয়ার সুসংবাদ দিচ্ছেন, যে হবে আল্লাহর একটি কথার (মরিয়মপুত্র ঈসার) প্রতি বিশ্বাস স্থাপনকারী, নেতৃত্বসম্পন্ন, নারী-সংসর্গ থেকে বিরত ও একজন সৎকর্মশীল নবী।” ",
  "সে (যাকারিয়া) বলল, “হে আমার প্রভু! আমার ছেলে হবে কীভাবে? আমার যে বার্ধক্য এসে গেছে, আর আমার স্ত্রীও বন্ধ্যা।” তিনি (আল্লাহ) বলেন, “ আল্লাহ এভাবেই যা চান তা করে থাকেন।” ",
  "সে বলল, “হে আমার প্রভু! আমার জন্য (সন্তান হওয়ার) একটি পূর্বলক্ষণ দিও।” তিনি বললেন, “তোমার পূর্বলক্ষণ হবে এই যে, তুমি তিনদিন ধরে ইশারায় ছাড়া মানুষের সাথে কথা বলতে পারবে না। (তখন) বেশি করে তোমার প্রভুকে স্মরণ করো এবং সকাল-সন্ধ্যা তাসবীহ পড়ো।” \n",
  "আর (স্মরণ করো) যখন ফেরেশতারা (মরিয়মকে) বলেছিল, “হে মরিয়ম! আল্লাহ তোমাকে মনোনীত করেছেন, তোমাকে পবিত্র করেছেন এবং সারা পৃথিবীর নারীদের মধ্য থেকে তোমাকে বাছাই করেছেন। ",
  "হে মরিয়ম! তোমার প্রভুর অনুগত হও এবং (তাঁর উদ্দেশ্যে) সেজদা করো ও মাথানতকারীদের সঙ্গে মাথানত কর।” ",
  "এ হচ্ছে একটি অন্যতম গায়েবী সংবাদ যা আমি তোমাকে ওহীর মাধ্যমে অবহিত করছি। তাদের মধ্যে কে মরিয়মের দায়িত্ব নেবে তা ঠিক করার জন্য তারা যখন তাদের (লটারির) কলম নিক্ষেপ করছিল তখন তুমি তাদের কাছে ছিলে না। তেমনি তারা যখন (বিষয়টি নিয়ে) ঝগড়া করছিল তখনও তুমি তাদের কাছে ছিলে না। ",
  "(স্মরণ করো) যখন ফেরেশতারা বলেছিল, “হে মরিয়ম! আল্লাহ তোমাকে তাঁর একটি কথার (তোমার সন্তানের) সুসংবাদ দিচ্ছেন, যার নাম মাসীহ—মরিয়মপুত্র ঈসা—এবং যে ইহকাল ও পরকালে মর্যাদাবান ও (আল্লাহর) ঘনিষ্ঠ বান্দাদের অন্যতম। ",
  "সে দোলনায় (শিশু অবস্থায়) ও পরিণত বয়সে মানুষের সাথে কথা বলবে এবং সৎ লোকদের অন্তর্ভুক্ত হবে।” ",
  "সে বলল, “হে আমার প্রভু! আমার সন্তান হবে কীভাবে? আমাকে তো কোন মানুষ (পুরুষ) স্পর্শ করেনি।” তিনি (আল্লাহ) বলেন, “এভাবেই (হবে)। আল্লাহ (যেভাবে) যা চান সৃষ্টি করেন। তিনি যখন কোন কিছু করার সিদ্ধান্ত নেন তখন তাকে শুধু বলেন, জ্ঞহওঞ্চ আর অমনি তা হয়ে যায়।” ",
  "আল্লাহ তাকে (ঈসাকে) কিতাব, প্রজ্ঞা, তাওরাত ও ইনজীল শিক্ষা দেবেন। ",
  "এবং (তাকে) বনী ইসরাঈলের নিকট একজন রসূল হিসেবে (পাঠাবেন)। (সে তাদেরকে বলবে,) “আমি তোমাদের কাছে তোমাদের প্রভুর নিকট থেকে নিদর্শন নিয়ে এসেছি। (তা এই যে,) আমি তোমাদের জন্য কাদামাটি দ্বারা একটি পাখির আকৃতি তৈরী করি; তারপর তাতে ফুঁক দেই; তখন তা আল্লাহর হুকুমে (জীবন্ত) পাখি হয়ে যায়। আমি জন্মান্ধ ও কুষ্ঠরোগীকে সুস্থ করি এবং আল্লাহর হুকুমে মৃতদেরকে জীবিত করি। তোমরা যা খাও আর যা ঘরে সংরক্ষণ করো আমি তা তোমাদেরকে অবহিত করি। যদি তোমরা বিশ্বাসী হও তাহলে নিশ্চয়ই এর মধ্যে তোমাদের জন্য নিদর্শন আছে। ",
  "আর (আমি এসেছি) আমার সামনে যে তাওরাত আছে তার সত্যায়নকারীরূপে ও তোমাদের জন্য অবৈধ করা হয়েছিল এমন কতিপয় জিনিস বৈধ করতে। আমি তোমাদের কাছে তোমাদের প্রভুর পক্ষ থেকে নিদর্শন নিয়ে এসেছি। অতএব, তোমরা আল্লাহকে ভয় করো এবং আমার আনুগত্য কর। ",
  "নিশ্চয়ই আল্লাহ আমার প্রভু এবং তোমাদেরও প্রভু; তাই তোমরা তাঁর ইবাদত কর। এটাই সঠিক পথ।” ",
  "কিন্তু ঈসা যখন তাদের মধ্যে অবিশ্বাস টের পেল তখন বলল, “আল্লাহর পথে আমার সাহায্যকারী কারা আছে?” (তার) অনুসারীরা বলল, “আমরা আল্লাহর (পথে) সাহায্যকারী। আমরা আল্লাহর প্রতি ঈমান এনেছি। তুমি সাক্ষী থাক যে, আমরা মুসলিম (আল্লাহর অনুগত)।” ",
  "(তারা আল্লাহর উদ্দেশ্যে বলে,) “হে আমাদের প্রভু! তুমি যা নাযিল করেছো আমরা তা বিশ্বাস করেছি এবং (তোমার) রসূলের অনুসরণ করেছি। অতএব, আমাদেরকে সাক্ষীদের তালিকাভুক্ত কর।” ",
  "তারা (অবিশ্বাসীরা) ষড়যন্ত্র করেছিল আর আল্লাহও (তাদের ষড়যন্ত্রের বিরুদ্ধে পাল্টা) কৌশল করেছিলেন। আল্লাহ হচ্ছেন সেরা কৌশলকারী। \n",
  "(স্মরণ করো) যখন আল্লাহ বলেছিলেন, “হে ঈসা! আমি তোমাকে নিয়ে নেব, তোমাকে আমার কাছে উঠিয়ে আনব, তোমাকে অবিশ্বাসীদের (মিথ্যা আরোপ) থেকে পবিত্র করব এবং কেয়ামত পর্যন্ত তোমার অনুসারীদেরকে অবিশ্বাসীদের ওপরে রাখব। তারপর আমার কাছেই তোমাদের প্রত্যাবর্তন (হবে)। তখন আমি তোমাদের মতানৈক্যের বিষয়ে তোমাদের মধ্যে মীমাংসা করব। ",
  "যারা অবিশ্বাস করে আমি তাদেরকে দুনিয়া ও আখেরাতে কঠিন শাস্তি দেব; তাদের কোন সাহায্যকারী থাকবে না। ",
  "আর যারা বিশ্বাস করে ও সৎকাজ করে তিনি (আল্লাহ) তাদের প্রতিফল পুরোপুরি দেবেন। আল্লাহ জালেমদের ভালবাসেন না। ",
  "আয়াতসমূহ ও প্রজ্ঞাময় বাণী থেকে এটা তোমাকে আবৃত্তি করে শোনাচ্ছি। ",
  "আসলে ঈসার দৃষ্টান্ত আল্লাহর কাছে আদমের মতই। তিনি তাকে (অর্থাৎ তার আকৃতিটি) মাটি থেকে তৈরী করেছিলেন, তারপর বলেছিলেন, “হও”, তখন সে হয়ে যায়। ",
  "সত্য তোমার প্রভুর পক্ষ থেকেই (আসে); তাই সন্দেহ পোষণকারীদের দলভুক্ত হয়ো না। ",
  "তোমার কাছে (পূর্ণ) জ্ঞান আসার পরে কেউ তার (ঈসার) ব্যাপারে তোমার সাথে বিতর্ক করলে বলবে, “এসো আমরা আমাদের ও তোমাদের পুত্রদেরকে, স্ত্রীদেরকে ও নিজেদেরকে ডাকি (অর্থাৎ নিজেদের স্ত্রীপুত্রদের ডেকে নিয়ে আমরা উভয়পক্ষ বসি); তারপর (সবাই একত্রে) প্রার্থনা করে মিথ্যাবাদীদের ওপর আল্লাহর অভিসম্পাত দেই।” ",
  "নিসন্দেহে এটাই সত্য বর্ণনা। আল্লাহ ছাড়া কোন উপাস্য নেই এবং নিসন্দেহে আল্লাহই হচ্ছেন পরাক্রমশালী, পরম প্রাজ্ঞ। ",
  "তারা যদি না মানে তাহলে (জেনে রাখ,) আল্লাহ গোলযোগ সৃষ্টিকারীদের সম্পর্কে সম্যক অবগত আছেন। \n",
  "বল, “হে কিতাবধারীগণ! তোমরা আমাদের ও তোমাদের মাঝে একটি অভিন্ন কথায় আস যে, আমরা (কেউ) আল্লাহ ছাড়া কারো ইবাদত করব না, তাঁর সাথে কাউকে শরীক করব না এবং আল্লাহর পরিবর্তে কেউ কাউকে প্রভু বানাব না।” যদি তারা অসম্মত হয় তাহলে তোমরা বলবে, “তোমরা সাক্ষী থাক যে, আমরা মুসলিম।” ",
  "হে কিতাবীরা! তোমরা ইবরাহীমের ব্যাপারে কেন বিতর্ক করছ? অথচ তাওরাত ও ইনজীল তার পরেই নাযিল করা হয়েছে। তোমরা কি বোঝ না? ",
  "শোন, তোমরাই তো (ইতিপূর্বে) এমন বিষয় নিয়ে বিতর্ক করেছো যে বিষয়ে তোমাদের কিছু জ্ঞান আছে। কিন্তু (এখন) যে বিষয়ে তোমাদের কোন জ্ঞান নেই তা নিয়ে কেন বিতর্ক করছ? (আসলে) আল্লাহ জানেন, তোমরা জান না। ",
  "ইবরাহীম ইহুদি কিংবা খ্রিষ্টান ছিল না; বরং সে ছিল একনিষ্ঠ মুসলিম। সে মুশরিকও ছিল না। ",
  "অবশ্যই ইবরাহীমের ঘনিষ্ঠতম মানুষ তারাই যারা তার অনুসরণ করেছিল এবং এই নবী (মুহাম্মাদ) ও যারা ঈমান এনেছে তারা (মুসলমানরা)। আর আল্লাহ ঈমানদারদের অভিভাবক। ",
  "কিতাবীদের একটি দল তোমাদেরকে বিভ্রান্ত করতে চায়। আসলে তারা কেবল নিজেদেরকেই বিভ্রান্ত করছে, কিন্তু তারা (তা) বুঝতে পারে না। ",
  "হে কিতাবীরা! তোমরা কেন আল্লাহর আয়াতসমূহ অমান্য করছ? অথচ তোমরাই (তার সত্যতার) সাক্ষ্য দিচ্ছ। ",
  "হে কিতাবধারীরা! তোমরা কেন সত্যকে মিথ্যার সাথে মিশ্রিত করো এবং জেনেশুনে সত্য গোপন করো? \n",
  "কিতাবধারীদের একদল (তাদের অনুসারীদেরকে) বলেছিল, “ঈমানদারদের (মুসলমানদের) কাছে যা নাযিল করা হয়েছে তা দিনের প্রথমভাগে বিশ্বাস করবে এবং শেষভাগে অবিশ্বাস করবে। এতে তারা (তাদের ধর্ম থেকে) ফিরে আসতে পারে। ",
  "আর তোমাদের ধর্মের অনুসরণ করে এমন লোক ছাড়া (অন্য কাউকে) বিশ্বাস করবে না।” (হে নবী) তুমি বল, “আসল পথ হচ্ছে আল্লাহর (নির্দেশিত) পথ।” (তারা আরো বলেছিল,) “(তোমরা এটাও বিশ্বাস করবে না) যে, তোমাদের যা দেওয়া হয়েছে তেমনটি অন্য কাউকে দেওয়া হতে পারে; অন্যথায় তারা তোমাদের প্রভুর সামনে তোমাদের সাথে বিতর্কে লিপ্ত হবে।” বল, “অনুগ্রহ তো আল্লাহর হাতে। তিনি যাকে ইচ্ছা তা দান করেন। আল্লাহ বড় দানশীল, মহাজ্ঞানী।” ",
  "তিনি যাকে চান স্বীয় অনুগ্রহের জন্য বেছে নেন। আল্লাহ মহা অনুগ্রহের অধিকারী। ",
  "কিতাবীদের মধ্যে এমন লোক আছে যার কাছে তুমি বিপুল সম্পদ আমানত রাখলেও সে তা তোমাকে ফেরত দেবে। আবার তাদের মধ্যে এমন লোকও আছে যার কাছে তুমি একটি দীনার (মুদ্রা) আমানত রাখলেও সে তা তোমাকে ফেরত দেবে না, যদি না তুমি তার কাছে দাঁড়িয়ে থাক। এটা এই কারণে যে, তারা বলেছে, “মূর্খদের (অ-কিতাবীদের) ব্যাপারে আমাদের কোন দায়িত্ব নেই (তাদের সম্পদ আত্মসাৎ করায় আমাদের কোন দোষ নেই)।” তারা আল্লাহ সম্পর্কে জেনেশুনে মিথ্যা বলে। ",
  "হ্যাঁ, যে তার ওয়াদা পূরণ করবে এবং তাকওয়া অবলম্বন করবে অবশ্যই আল্লাহ এরকম মোত্তাকীদের ভালবাসেন। ",
  "যারা আল্লাহর (সাথে করা) ওয়াদা ও নিজেদের শপথকে সামান্য মূল্যে বিক্রি করে দেয় তাদের জন্য পরকালে কোন অংশ নেই। কেয়ামতের দিন আল্লাহ তাদের সাথে কথা বলবেন না এবং তাদের দিকে তাকাবেন না। তিনি তাদেরকে শোধনও করবেন না। তাদের জন্য রয়েছে যন্ত্রণাদায়ক শাস্তি। ",
  "আর তাদের মধ্যে একদল লোক আছে যারা (আল্লাহর) কিতাব পড়ার সময় (উচ্চারণবিকৃতি ঘটাতে) জিহবা বাঁকা করে, যাতে তোমরা তাকে (বিকৃত উচ্চারণকে) কিতাবের অংশ মনে করো, অথচ তা কিতাবের অংশ নয়। আর তারা বলে, “এটা আল্লাহর পক্ষ থেকে”, অথচ তা আল্লাহর পক্ষ থেকে নয়। এভাবে তারা জেনেশুনে আল্লাহ সম্পর্কে মিথ্যা বলে। ",
  "আল্লাহ কোন মানুষকে কিতাব, প্রজ্ঞা ও নবুওয়াত দান করার পর সে মানুষদেরকে বলতে পারে না যে, তোমরা আল্লাহর পরিবর্তে আমার দাস হও, বরং (সে তো বলবে) তোমরা প্রভুপরায়ণ হও, কারণ তোমরাই তো কিতাব শিক্ষা দিতে ও (নিজেরা তা) পাঠ করতে। ",
  "ফেরেশতা ও নবীদেরকে প্রভু বানাতেও সে তোমাদের নির্দেশ দিতে পারে না। তোমরা মুসলমান হওয়ার পর সে কি তোমাদেরকে কুফরির নির্দেশ দিতে পারে? \n",
  "(স্মরণ করো) যখন আল্লাহ নবীদের কাছ থেকে অঙ্গীকার নিয়েছিলেন (আর বলেছিলেন), “আমি তোমাদেরকে যে কিতাব ও প্রজ্ঞা দান করেছি তা গ্রহণ কর। অতঃপর তোমাদের কাছে যা আছে তার সমর্থক একজন রসূল আসবে। তখন অবশ্যই তোমরা তার প্রতি ঈমান আনবে এবং তাকে সাহায্য করবে।” তিনি বলেছিলেন, “তোমরা কি স্বীকার করলে এবং এ ব্যাপারে আমার চুক্তি গ্রহণ করলে?” তারা বলেছিল, “স্বীকার করলাম।” তিনি বলেছিলেন, “তাহলে তোমরা সাক্ষী থেকো, আর আমিও তোমাদের সাথে সাক্ষী থাকলাম।” ",
  "এরপর যারা ফিরে যাবে (অঙ্গীকার ভঙ্গ করবে) তারাই অন্যায়কারী। ",
  "তারা কি আল্লাহর দ্বীন ছাড়া অন্য দ্বীন চায়? অথচ আসমানসমূহে ও জমিনে যারা আছে তারা স্বেচ্ছায় ও অনিচ্ছায় তাঁর অনুগত হয়েছে। আর তাদেরকে তাঁর কাছেই ফিরিয়ে নেয়া হবে। ",
  "বল, “আমরা আল্লাহর প্রতি; আমাদের ওপর যা নাযিল করা হয়েছে তার প্রতি; ইবরাহীম, ঈসমাঈল, ইসহাক, ইয়াকূব ও তার বংশধরদের ওপর যা যা নাযিল করা হয়েছে তার প্রতি এবং মূসা, ঈসা ও (অন্যান্য) নবীদেরকে তাদের প্রভুর পক্ষ থেকে যা যা দেওয়া হয়েছে তার প্রতি ঈমান এনেছি। তাদের কারো মধ্যে আমরা পার্থক্য করি না। আর আমরা তাঁরই অনুগত।” ",
  "কেউ ইসলাম ছাড়া অন্য কোন ধর্ম চাইলে তার থেকে সেটা কখনো গ্রহণ করা হবে না। আর পরকালে সে ক্ষতিগ্রস্ত হবে। ",
  "যে লোকেরা ঈমান আনার পর, রসূলকে সত্য বলে সাক্ষ্য দেওয়ার পর এবং তাদের কাছে প্রমাণ এসে যাবার পর (পুনরায়) কাফের হয়েছে তাদেরকে আল্লাহ কীভাবে হেদায়েত করবেন? আল্লাহ জালেমদের হেদায়েত করেন না। ",
  "ওদের শাস্তি এই যে, ওদের ওপর আল্লাহর, ফেরেশতাদের ও সব মানুষের অভিসম্পাত, ",
  "যার মধ্যে তারা চিরকাল থাকবে। তাদের শাস্তি লঘু করা হবে না এবং (শাস্তি ভোগের ক্ষেত্রে) তাদেরকে অবকাশও দেওয়া হবে না। ",
  "তবে এর পরেও যারা তওবা করে সৎকাজ করবে তাদের অবস্থা ভিন্ন হবে; কেননা আল্লাহ ক্ষমাশীল, পরম দয়ালু। ",
  "যারা বিশ্বাস করার পর অবিশ্বাস করেছে, তারপর সে অবিশ্বাস বাড়িয়ে দিয়েছে তাদের তওবা কবুল করা হবে না। তারাই পথভ্রষ্ট। ",
  "যারা কুফরি করে এবং কাফের অবস্থায় মারা যায় তাদের কেউ যদি মুক্তিপণস্বরূপ পুরো পৃথিবী পরিমাণ স্বর্ণও দেয় তবু তা গ্রহণ করা হবে না। তাদের জন্য যন্ত্রণাদায়ক শাস্তি (নির্ধারিত) রয়েছে। আর তাদের কোন সাহায্যকারী নেই।",
  "যতক্ষণ না তোমরা তোমাদের পছন্দের জিনিস থেকে ব্যয় করবে ততক্ষণ তোমরা পুণ্যের নাগাল পাবে না। আর তোমরা যা কিছু ব্যয় করো আল্লাহ তা ভাল করে জানেন। ",
  "তাওরাত নাযিল হওয়ার পূর্বে ইসরাঈল (ইয়াকূব) নিজের জন্য যে খাবার হারাম করেছিল তা ছাড়া বনী ইসরাঈলের জন্য সবরকম খাবারই হালাল ছিল। বল, “তোমরা যদি সত্যবাদী হও তাহলে তাওরাত নিয়ে এসো এবং তা পাঠ কর।” ",
  "তার পরেও যারা আল্লাহ সম্পর্কে মিথ্যা বানিয়ে বলে তারাই জালেম। ",
  "বল, “আল্লাহ সত্য বলেছেন, অতএব, তোমরা একনিষ্ঠ ইবরাহীমের ধর্ম অনুসরণ কর। সে মুশরিক ছিল না।” ",
  "মক্কায় অবস্থিত বরকতপূর্ণ ও সারা বিশ্ববাসীর জন্য পথনির্দেশরূপী ঘরখানাই আসলে মানবজাতির জন্য স্থাপিত প্রথম ঘর। ",
  "এতে কতিপয় স্পষ্ট নিদর্শন আছে যেমন মাকামে ইবরাহীম (ইবরাহীমের পায়ের ছাপসম্বলিত পাথর)। এই ঘরে যে প্রবেশ করবে সে নিরাপদ। ঐ ঘর পর্যন্ত যাওয়ার সামর্থ্য আছে এমন মানুষের জন্য আল্লাহর (সন্তুষ্টির) উদ্দেশ্যে সেখানে (হজ্জ করতে) যাওয়া কর্তব্য। কেউ অস্বীকার করলে (তার জানা উচিত,) আল্লাহ সৃষ্টিজগতের প্রয়োজন থেকে মুক্ত। ",
  "বল, “হে কিতাবধারীরা! তোমরা কেন আল্লাহর নিদর্শনসমূহ অবিশ্বাস করছ? অথচ তোমরা যা কিছু করো আল্লাহ তার সাক্ষী।” ",
  "বল, “হে কিতাবধারীরা! যারা ঈমান এনেছে তোমরা কেন তাদেরকে আল্লাহর পথে বাধা দাও? তোমরা তো সেখানে বক্রতা সন্ধান করছ। অথচ তোমরাই (তার সত্যতার) সাক্ষী। তোমরা যা করো আল্লাহ সে সম্পর্কে বেখবর নন।” ",
  "হে ঈমানদারগণ! তোমরা যদি কিতাবধারীদের কোন একটি দলের আনুগত্য করো তাহলে ঈমান আনার পর তারা তোমাদেরকে আবার কাফের বানিয়ে দেবে। ",
  "তোমরা কীভাবে অবিশ্বাস করো, যখন তোমাদেরকে আল্লাহর আয়াতসমূহ পাঠ করে শোনানো হয় এবং তোমাদের মাঝে তাঁর রসূলও আছে? যে আল্লাহকে আঁকড়ে ধরবে (আল্লাহর নির্দেশ পালনে অনড় থাকবে) সে সঠিক পথের সন্ধান পাবে।\n",
  "হে ঈমানদারগণ! আল্লাহকে যথার্থভাবে ভয় করো এবং মুসলমান না হয়ে (অথবা পুরোপুরি আল্লাহর অনুগত না হয়ে) মরো না। ",
  "সবাই আল্লাহর রশিকে শক্ত করে ধর, বিচ্ছিন্ন হয়ো না। তোমাদের প্রতি আল্লাহর অনুগ্রহ স্মরণ কর। তোমরা পরস্পর শত্রু ছিলে, তারপর তিনি তোমাদের অন্তরে হৃদ্যতা সঞ্চার করেছেন। ফলে তোমরা তাঁর অনুগ্রহে ভাই ভাই হয়েছো। তোমরা এক অগ্নিকুণ্ডের প্রান্তে অবস্থান করছিলে। তিনি তোমাদেরকে সেখান থেকে উদ্ধার করেছেন। এভাবেই আল্লাহ তোমাদের জন্য তাঁর নিদর্শনসমূহ প্রকাশ করেন, যাতে তোমরা দিক-নির্দেশনা পাও। ",
  "তোমাদের মধ্যে যেন এমন একটি দল থাকে যারা কল্যাণের দিকে ডাকবে এবং ভাল কাজ করতে আদেশ দেবে ও খারাপ কাজ করতে নিষেধ করবে। এরাই সফলকাম। ",
  "তোমরা তাদের মত হয়ো না যারা পরস্পর বিচ্ছিন্ন হয়েছিল এবং তাদের কাছে নিদর্শনসমূহ আসার পরও মতভেদ করেছিল। ওদের জন্য রয়েছে বিরাট শাস্তি। ",
  "যেদিন কতিপয় চেহারা সাদা (উজ্জ্বল) হবে আর কতিপয় চেহারা কালো (মলিন) হবে। যাদের চেহারা কালো হবে (তাদেরকে বলা হবে,) “তোমরা কি ঈমান আনার পর কুফরি করেছিলে? এখন তাহলে কুফরি করার শাস্তি ভোগ কর।” ",
  "আর যাদের চেহারা সাদা হবে তারা আল্লাহর রহমতের মধ্যে (জান্নাতে) থাকবে। সেখানে তারা অনন্তকাল অবস্থান করবে। ",
  "এগুলো আল্লাহর আয়াত যা তোমাকে সঠিকভাবে পাঠ করে শোনাচ্ছি। আল্লাহ বিশ্ববাসীর প্রতি অবিচার করতে চান না। ",
  "আসমানসমূহে যা আছে এবং পৃথিবীতে যা আছে তা (সব) আল্লাহরই। আর আল্লাহর কাছেই যাবতীয় বিষয় ফিরিয়ে নেয়া হবে।\n",
  "তোমরা (প্রকৃত মুসলমানরা) হলে শ্রেষ্ঠ জাতি যাদেরকে মানুষের জন্য আবির্ভূত করা হয়েছে। তোমরা ভাল কাজ করার আদেশ দাও, খারাপ কাজ করতে বারণ করো এবং আল্লাহকে বিশ্বাস কর। কিতাবধারীরা যদি ঈমান আনত তাহলে তা তাদের জন্য মঙ্গলজনক হত। তাদের মধ্যে কিছু ঈমানদার আছে, তবে তাদের অধিকাংশই ফাসেক (পাপাচারী)। ",
  "কিছুটা কষ্ট দেওয়া ছাড়া তারা তোমাদের কোন ক্ষতি করতে পারবে না। আর যদি তারা তোমাদের সাথে যুদ্ধ করে তাহলে তোমাদের থেকে পশ্চাদপসরণ করবে। তারপর তারা কোন সাহায্য পাবে না। ",
  "আল্লাহর পক্ষ থেকে কিংবা মানুষের পক্ষ থেকে কোন রক্ষাচুক্তির আওতা ছাড়া যেখানেই তাদেরকে পাওয়া গেছে তাদের ওপর লাঞ্ছনার ছাপ লাগিয়ে দেওয়া হয়েছে; তারা (নিজেদের ওপর) আল্লাহর ক্রোধ টেনে এনেছে এবং তাদের ওপর দুরবস্থার ছাপ লাগিয়ে দেওয়া হয়েছে। এটা এজন্য যে, তারা আল্লাহর আয়াতসমূহ অবিশ্বাস করত এবং নবীদেরকে অন্যায়ভাবে হত্যা করত। এটা এজন্য যে, তারা (আল্লাহর) অবাধ্য হয়েছিল এবং সীমালংঘন করছিল। ",
  "তারা সবাই একরকম নয়। কিতাবধারীদের মধ্যে (ন্যায়ের ওপর) অটল একদল মানুষ আছে, যারা রাতের বেলায় আল্লাহর আয়াতসমূহ পাঠ করে এবং সেজদারত থাকে। ",
  "তারা আল্লাহ ও পরকালে বিশ্বাস করে, ভাল কাজের আদেশ দেয় ও খারাপ কাজ থেকে বিরত রাখে এবং সৎকর্মের চেষ্টা করে। তারা সৎলোকদের অন্তর্ভুক্ত। ",
  "তারা যেসব ভাল কাজ করে তার ফল থেকে তাদেরকে বঞ্চিত করা হবে না। আল্লাহ মোত্তাকীদের সম্পর্কে সম্যক অবগত। ",
  "যারা অবিশ্বাস করে তাদের ধন-সম্পদ ও সন্তান-সন্ততি আল্লাহর সামনে তাদের কোনই উপকারে আসবে না। তারা জাহান্নামের অধিবাসী (হবে)। সেখানে তারা চিরদিন থাকবে। ",
  "এই পার্থিব জীবনে তারা যা ব্যয় করে তার উদাহরণ: যেন কনকনে ঠাণ্ডা একটি বাতাস এমন একদল লোকের শস্যক্ষেতে আঘাত হেনে তা ধ্বংস করে দিয়েছে যারা নিজেদের প্রতি জুলুম করেছে। আল্লাহ তাদের প্রতি জুলুম করেননি, বরং তারা নিজেরাই নিজেদের প্রতি জুলুম করছে। ",
  "হে ঈমানদারগণ! তোমরা তোমাদের (ঈমানদারদের) ছাড়া অন্যদের সাথে ঘনিষ্ঠতা করো না। তারা তোমাদের ক্ষতি করতে ত্রুটি করে না। তোমরা যাতে কষ্ট পাও তারা তাই চায়। তাদের মুখের কথায় শত্রুতা প্রকাশ পেয়েছে। আর তাদের মনে যা লুকিয়ে আছে তা আরো গুরুতর। তোমাদের জন্য নিদর্শনসমূহ পরিষ্কার করে দিলাম, যদি তোমরা বুঝতে পার। ",
  "দেখ, তোমরাই তাদেরকে ভালবাস, কিন্তু তারা তোমাদেরকে ভালবাসে না। আর তোমরা সব কিতাব বিশ্বাস করো (কিন্তু তারা তা করে না)। তারা যখন তোমাদের সাথে সাক্ষাৎ করে তখন বলে, “আমরা বিশ্বাস করেছি।” আর যখন নিজেরা একান্তে মিলিত হয় তখন তোমাদের প্রতি রাগে (দাঁত দিয়ে) আঙ্গুল কামড়ায়। বল, “তোমরা তোমাদের রাগ নিয়ে মর। নিশ্চয়ই আল্লাহ (মানুষের) মনের কথা ভালভাবে জানেন।” ",
  "তোমাদের যদি ভাল কিছু হয় তাহলে তাদের তা খারাপ লাগে; আর তোমাদের খারাপ কিছু হলে তাতে তারা আনন্দিত হয়। (তবে) তোমরা যদি ধৈর্যধারণ করো ও তাকওয়া অবলম্বন করো তাহলে তাদের ষড়যন্ত্র তোমাদের কোন ক্ষতি করবে না। নিশ্চয়ই আল্লাহ তাদের কর্মকাণ্ড আয়ত্তে রেখেছেন।  \n",
  "(স্মরণ করো) যখন তুমি যুদ্ধের জন্য মুসলমানদেরকে (তাদের) ঘাঁটিতে নিযুক্ত করতে সকালে ঘর থেকে বের হয়েছিলে। আল্লাহ সবকিছু শোনেন, সবকিছু জানেন। ",
  "যখন তোমাদের দুটি দল হতোদ্যম হওয়ার উপক্রম করেছিল, অথচ আল্লাহ তাদের অভিভাবক ছিলেন। ঈমানদাররা যেন আল্লাহর ওপর নির্ভর করে। ",
  "তোমরা দুর্বল হওয়া সত্ত্বেও বদরে আল্লাহ তোমাদেরকে বিজয়ী করেছিলেন। অতএব আল্লাহকে ভয় কর, যাতে তোমরা কৃতজ্ঞ হতে পার। ",
  "(স্মরণ করো) যখন তুমি মুমিনদের বলছিলে, “তোমাদের প্রভু (আসমান থেকে) নাযিলকৃত তিন হাজার ফেরেশতা দ্বারা তোমাদেরকে সাহায্য করলে সেটা কি তোমাদের জন্য যথেষ্ট হবে না?” ",
  "অবশ্যই (যথেষ্ট হবে); যদি তোমরা ধৈর্যধারণ করো ও সতর্কতা অবলম্বন করো আর তারা (মুশরিকরা) তোমাদের ওপর এরকম আচমকা আক্রমণ করে বসে তাহলে তোমাদের প্রভু প্রচণ্ড আক্রমণকারী পাঁচ হাজার ফেরেশতা দ্বারা তোমাদেরকে সাহায্য করবেন। ",
  "আল্লাহ এটা করেছেন কেবল তোমাদের জন্য সুসংবাদস্বরূপ, এবং যাতে তোমাদের মন নিশ্চিন্ত হয়। আর সাহায্য তো শুধু পরাক্রমশালী ও প্রজ্ঞাময় আল্লাহর কাছ থেকেই আসে। ",
  "(আল্লাহ এটা করেছেন) কাফেরদের একটি অংশকে বিচ্ছিন্ন করার জন্য কিংবা তাদেরকে অবদমিত রাখার জন্য যাতে তারা নিরাশ হয়ে ফিরে যায়। ",
  "তোমার কিছু করার নেই; তিনি হয় তাদেরকে ক্ষমা করবেন নতুবা শাস্তি দেবেন, কেননা তারা জালেম। ",
  "আসমানে ও জমিনে যা কিছু আছে তা আল্লাহর। তিনি যাকে চান ক্ষমা করেন এবং যাকে চান শাস্তি দেন। আল্লাহ ক্ষমাশীল, দয়ালু।\n",
  "হে ঈমানদারগণ! তোমরা দ্বিগুণ-বহুগুণ করে সুদ খেয়ো না। আর আল্লাহকে ভয় করো, যাতে তোমরা সফল হও। ",
  "আর সেই দোযখকে ভয় করো যা কাফেরদের জন্য প্রস্তুত করা হয়েছে। ",
  "আল্লাহ ও (তাঁর) রসূলের আনুগত্য করো, যাতে তোমরা অনুগ্রহ লাভ করতে পার। ",
  "তোমরা তোমাদের প্রভুর ক্ষমা ও সেই জান্নাত লাভের চেষ্টা করো যার বিশালতা আসমান ও জমিনের মত। মোত্তাকীদের জন্য তা প্রস্তুত করা হয়েছে; ",
  "যারা সুদিন ও দুর্দিনে (আল্লাহর পথে) ব্যয় করে এবং যারা ক্রোধ সংবরণকারী ও মানুষের প্রতি ক্ষমাশীল। আল্লাহ সৎকর্মশীলদের ভালবাসেন। ",
  "এবং যারা কোন অশ্লীল কাজ করে ফেললে কিংবা নিজেদের প্রতি জুলুম করে ফেললে আল্লাহকে স্মরণ করে এবং নিজেদের পাপের জন্য ক্ষমা চায়। আল্লাহ ছাড়া পাপ ক্ষমা করবে কে? আর তারা জেনেশুনে নিজেদের কৃতকর্মের ওপর জিদ ধরে থাকে না। ",
  "তাদের প্রতিদান হল তাদের প্রভুর পক্ষ থেকে ক্ষমা আর এমনসব জান্নাত যার তলদেশ দিয়ে নদী প্রবাহিত হয়। সেখানে তারা চিরকাল বাস করবে। সৎকর্মশীলদের এই প্রতিদান কত উত্তম! ",
  "তোমাদের পূর্বে নানারকম জীবনপদ্ধতি অতীত হয়েছে। অতএব, তোমরা পৃথিবীতে ভ্রমণ করো এবং দেখ অবিশ্বাসীদের পরিণাম কেমন হয়েছিল? ",
  "এটা (কোরআন) মানুষের জন্য (স্পষ্ট) বর্ণনা এবং মোত্তাকীদের জন্য পথ-নির্দেশ ও উপদেশ। ",
  "(শত্রুর সামনে) তোমরা দুর্বল কিংবা বিষণ্ন হয়ো না। (প্রকৃত) ঈমানদার হলে তোমরাই বিজয়ী হবে। ",
  "যদি তোমাদের কোন আঘাত লাগে তাহলে (মনে করবে) অনুরূপ আঘাত তো অন্যদেরও লেগেছে। আর এই দিনগুলো আমি মানুষের মধ্যে অদলবদল করি; যাতে আল্লাহ মুমিনদের যাচাই করতে পারেন এবং তোমাদের মধ্য থেকে শহীদদের গ্রহণ করতে পারেন। আল্লাহ জালেমদের ভালবাসেন না।",
  "এবং যাতে তিনি মুমিনদেরকে শোধন আর কাফেরদেরকে নির্মূল করতে পারেন। ",
  "আল্লাহ তোমাদের মধ্য থেকে জেহাদকারী ও ধৈর্যধারণকারীদের যাচাই করার আগেই কি তোমরা জান্নাতে প্রবেশ করবে বলে মনে করেছো? ",
  "মৃত্যুর সম্মুখীন হওয়ার পূর্বে তোমরা মৃত্যু কামনা করতে; এখন তোমরা তাকিয়ে তাকিয়ে সে মৃত্যু দেখলে।\n",
  "মুহাম্মাদ একজন রসূল বৈ নন। তাঁর আগেও অনেক রসূল অতিবাহিত হয়েছে। তাই তিনি যদি মারা যান কিংবা নিহত হন তাহলে কি তোমরা পশ্চাদপসরণ করবে? যে পশ্চাদপসরণ করবে সে আল্লাহর কোন ক্ষতি করতে পারবে না। আর আল্লাহ শিগগিরই কৃতজ্ঞদের পুরস্কার দেবেন। ",
  "আল্লাহর হুকুম ছাড়া কেউ মরতে পারে না; (মৃত্যু হয়) নির্ধারিত সময়ে। যে দুনিয়ার পুরস্কার চায় আমি তাকে দুনিয়ার জিনিস দেব এবং যে আখেরাতের পুরস্কার চায় আমি তাকে আখেরাতের শান্তি দেব। আর শিগগিরই আমি কৃতজ্ঞদের পুরস্কার দেব। ",
  "আর কত নবী যুদ্ধ করেছে! তাদের সাথে অনেক ধার্মিক লোক ছিল। আল্লাহর পথে (যুদ্ধে) তাদের যে কষ্ট-ক্লেশ হয়েছে তাতে তারা ক্লান্ত হয়নি; তারা দুর্বলও হয়নি এবং নতিস্বীকারও করেনি। আল্লাহ ধৈর্যধারণকারীদের ভালবাসেন। ",
  "তারা কেবল বলেছে, “হে আমাদের প্রভু! আমাদের পাপ ও আমাদের কাজে সীমালংঘন ক্ষমা করে দাও, আমাদের পদক্ষেপসমূহ দৃঢ় করো এবং কাফের লোকদের বিরুদ্ধে আমাদেরকে সাহায্য কর।” ",
  "অতঃপর আল্লাহ তাদেরকে দুনিয়ার পুরস্কার ও আখেরাতের উত্তম পুরস্কার দান করেছেন। আল্লাহ সৎকর্মশীলদের ভালবাসেন। \n",
  "হে ঈমানদারগণ! তোমরা যদি কাফেরদের কথামতো চল তাহলে তারা তোমাদেরকে পেছনের দিকে ফিরিয়ে দেবে এবং তাতে তোমরা ক্ষতিগ্রস্ত হবে। ",
  "বরং আল্লাহই তোমাদের প্রভু এবং তিনিই শ্রেষ্ঠ সাহায্যকারী। ",
  "আমি শিগগিরই কাফেরদের অন্তরে ভীতির সঞ্চার করব; কারণ তারা আল্লাহর সাথে অংশীদার সাব্যস্ত করেছে, যার কোন ক্ষমতা তিনি দেননি। আর তাদের ঠিকানা হল জাহান্নাম। জালেমদের ঠিকানা কত খারাপ! ",
  "বস্তুত আল্লাহ তোমাদের সাথে তাঁর (সাহায্যের) ওয়াদা পূরণ করেছেন, যখন (উহুদের যুদ্ধে) তাঁর নির্দেশে তোমরা তাদেরকে (কাফেরদেরকে) হত্যা করছিলে। অবশেষে এক পর্যায়ে তোমরা হতোদ্যম হয়ে পড়েছিলে, (করণীয়) কাজ সম্পর্কে পরস্পর বিতর্কে লিপ্ত হয়েছিলে এবং তিনি তোমাদেরকে তোমাদের পছন্দের জিনিস (গনীমত) দেখানোর পর তোমরা অবাধ্য হয়েছিলে। তোমাদের মধ্যে কেউ ইহকাল চায়, আবার কেউ পরকাল চায়। অতঃপর পরীক্ষা করার জন্য তিনি তোমাদেরকে তাদের থেকে সরিয়ে রেখেছিলেন। তবে তিনি তোমাদেরকে ক্ষমা করে দিয়েছেন। আল্লাহ মুমিনদের প্রতি অনুগ্রহশীল। ",
  "(স্মরণ করো) যখন তোমরা ওপরের দিকে ছুটে যাচ্ছিলে এবং কারো দিকে ফিরছিলে না; অথচ তোমাদের পেছনে রসূল তোমাদেরকে ডাকছিলেন। ফলে তিনি (আল্লাহ) তোমাদেরকে কষ্টের ওপর কষ্ট দিয়েছিলেন; যাতে তোমাদের যা হাতছাড়া হয়েছে এবং যে বিপদ তোমাদের ওপর এসেছে তার জন্য দুঃখ না কর। আর তোমরা যা করো আল্লাহ তার খবর রাখেন। ",
  "অতঃপর তিনি তোমাদেরকে কষ্টের পর শান্তিময় তনদ্রা দান করেন যা তোমাদের একদলকে আচ্ছন্ন করেছিল। আরেকদল কেবল নিজেদের নিয়েই ভেবেছিল। এরা আল্লাহ সম্পর্কে অন্যায়ভাবে অজ্ঞতার ধারণা পোষণ করছিল। তারা বলছিল, “বিষয়টিতে আমাদের কি কিছু করার আছে?” বল, “পুরো বিষটিই আল্লাহর (হাতে)।” তারা তাদের মনে কিছু একটা লুকাচ্ছিল যা তোমার কাছে প্রকাশ করছিল না। তারা বলছিল, “বিষয়টিতে যদি আমাদের কিছু করার থাকত তাহলে এখানে আমরা (এভাবে) নিহত হতাম না।” বল, “তোমরা যদি তোমাদের ঘরেও থাকতে তবুও যাদের নিহত হওয়া নির্ধারিত ছিল তারা তাদের মৃত্যুর জায়গায় বেরিয়ে আসত।” আসলে আল্লাহ চেয়েছেন তোমাদের মনে যা আছে তা পরীক্ষা করতে এবং তোমাদের অন্তরে যা আছে তা শোধন করতে। আল্লাহ (সকলের) মনের কথা ভালভাবে জানেন। ",
  "যেদিন দুটো দল (উহুদের যুদ্ধক্ষেত্রে) মিলিত হয়েছিল সেদিন তোমাদের মধ্যে যারা পশ্চাদপসরণ করেছিল আসলে তাদের উপার্জিত কিছু পাপের কারণে শয়তান তাদেরকে স্খলিত করেছিল। তবে আল্লাহ তাদেরকে ক্ষমা করে দিয়েছিলেন। নিশ্চয়ই আল্লাহ ক্ষমাপরায়ণ, সহনশীল। \n",
  "হে ঈমানদারগণ! তোমরা তাদের মত হয়ো না যারা অবিশ্বাস করে এবং তাদের ভাইয়েরা যখন সফরে কিংবা যুদ্ধে যায় তখন বলে, “ওরা যদি আমাদের কাছে থাকত তাহলে মরত না কিংবা নিহত হত না;” যাতে আল্লাহ এটাকে তাদের অন্তরে একটা অনুতাপের বিষয়ে পরিণত করতে পারেন। অথচ আল্লাহই বাঁচান এবং মারেন। আর তোমরা যা করো আল্লাহ তা দেখতে পান। ",
  "আর তোমরা আল্লাহর পথে নিহত হও কিংবা মরে যাও (যা-ই হোক না কেন), তারা যা (পার্থিব সম্পদ) জমা করে তার চেয়ে আল্লাহর ক্ষমা ও অনুগ্রহ উত্তম। ",
  "তোমরা মরে যাও কিংবা নিহত হও (যা-ই হোক না কেন), আল্লাহর কাছেই তোমাদেরকে একত্রিত করা হবে। ",
  "আল্লাহর অনুগ্রহে তুমি তাদের প্রতি কোমল আচরণ করেছিলে। যদি তুমি রূঢ় ও কঠিনহৃদয় হতে তাহলে অবশ্যই তারা তোমার আশপাশ থেকে সরে যেত। তুমি তাদেরকে মাফ করে দাও, তাদের জন্য মাগফেরাত কামনা করো এবং কাজে-কর্মে তাদের সাথে পরামর্শ কর। আর যখন (কিছু করার জন্য) সঙ্কল্প করবে তখন আল্লাহর ওপর ভরসা করবে। আল্লাহ (তাঁর ওপর) ভরসাকারীদের ভালবাসেন। ",
  "আল্লাহ যদি তোমাদেরকে সাহায্য করেন তাহলে তোমাদের ওপর কেউ বিজয়ী হতে পারবে না। আর তিনি যদি তোমাদেরকে পরিত্যাগ করেন তাহলে তিনি ছাড়া এমন কে আছে যে তোমাদেরকে সাহায্য করতে পারে? অতএব, মুমিনরা যেন আল্লাহর ওপরই ভরসা করে। ",
  "কোন নবীর পক্ষে গোপনে কিছু নেওয়া শোভন নয়। কেউ গোপনে কিছু নিলে কেয়ামতের দিন সে তা সঙ্গে নিয়ে আসবে। তারপর যে যা উপার্জন করেছে প্রত্যেককে তা পুরোপুরি দেওয়া হবে। কারো প্রতি অবিচার করা হবে না। ",
  "যে ব্যক্তি আল্লাহর সন্তুষ্টির অন্বেষণে থাকে সে কি ঐ ব্যক্তির মত যে আল্লাহর অসন্তোষ অর্জন করে এবং যার বাসস্থান জাহান্নাম? বড় খারাপ গন্তব্য সেটা! ",
  "তারা আল্লাহর নিকট বিভিন্ন স্তরের (মর্যাদাসম্পন্ন)। আর আল্লাহ তাদের কাজকর্ম দেখে রাখেন। ",
  "আল্লাহ মুমিনদের প্রতি অনুগ্রহ করেছেন; যখন তিনি তাদের নিজেদের থেকেই তাদের মধ্যে এমন একজন রসূল পাঠিয়েছেন যিনি তাদেরকে তাঁর আয়াতসমূহ পাঠ করে শোনান, তাদেরকে পরিশোধন করেন ও কিতাব ও জ্ঞান শিক্ষা দেন; যদিও তারা আগে স্পষ্ট বিভ্রান্তির মধ্যে ছিল। ",
  "কি ব্যাপার! যখন তোমাদের ওপর একটি বিপর্যয় এল— যার দ্বিগুণ বিপর্যয় ইতিপূর্বে তোমরা (তোমাদের প্রতিপক্ষের জন্য) ঘটিয়েছিলে— তখন তোমরা বললে, “এটা কোথা থেকে এল?” (তাদেরকে) বল, “এটা তোমাদের নিজেদের কাছ থেকেই এসেছে (তোমাদের কৃতকর্মের ফলেই এসেছে)।” নিশ্চয়ই আল্লাহ সবকিছু করতে সক্ষম। ",
  "যেদিন দুটো দল (উহুদের যুদ্ধক্ষেত্রে) মিলিত হয়েছিল সেদিন তোমাদের ওপর যে বিপর্যয় নেমে এসেছিল তা আল্লাহর হুকুমেই হয়েছিল, আর (আল্লাহ এটা করেছিলেন) মুমিনদেরকে যাচাই করার জন্য; ",
  "এবং মোনাফেকদের যাচাই করার জন্য। এই মোনাফেকদেরকে বলা হয়েছিল, “এসো, আল্লাহর পথে যুদ্ধ করো অথবা (অন্তত) প্রতিরোধ কর।” তারা বলেছিল, “আমরা যুদ্ধ হবে জানলে অবশ্যই তোমাদের অনুসরণ করতাম।” সেদিন তারা ঈমানের চেয়ে কুফরির বেশি কাছে ছিল। তারা মুখে সে কথাই বলত যা তাদের অন্তরে ছিল না। আর তারা যা গোপন করে আল্লাহ তা ভাল করেই জানেন। ",
  "এরা সেইসব লোক যারা ঘরে বসে থেকে তাদের (নিহত) ভাইদের সম্পর্কে বলেছিল, “ওরা আমাদের কথা শুনলে নিহত হত না।” (তাদেরকে) বল, “যদি তোমাদের কথা সত্যই হয় তাহলে (পারলে) তোমরা নিজেদের মৃত্যু ঠেকিয়ে রেখো।” ",
  "যারা আল্লাহর পথে নিহত হয়েছে তাদেরকে কখনো মৃত মনে করো না। বস্তুত তারা তাদের প্রভুর কাছে জীবিত ও জীবিকাপ্রাপ্ত। ",
  "আল্লাহ তাদেরকে যে অনুগ্রহ দান করেছেন তাতে তারা আনন্দিত; তারা তাদের জন্যও আনন্দ প্রকাশ করে যারা তাদের পেছন থেকে এখনো তাদের সাথে মিলিত হয়নি (অর্থাৎ যারা আগামীতে শহীদ হবে বলে নির্ধারিত আছে); এ জন্য যে, তাদের কোন ভয় নেই এবং তাদের দুঃখও করতে হবে না। ",
  "তারা আল্লাহর দান ও অনুগ্রহে আনন্দ প্রকাশ করে; আর তা এজন্য যে, আল্লাহ ঈমানদারদের শ্রমের ফল নষ্ট করেন না।\n",
  "যারা আহত হওয়ার পরও আল্লাহ ও রসূলের ডাকে সাড়া দিয়েছে তাদের মধ্যে যারা সৎকাজ করেছে ও তাকওয়া অবলম্বন করেছে তাদের জন্য রয়েছে মহান প্রতিদান। ",
  "যাদেরকে লোকেরা বলেছিল, “(শত্রুপক্ষের) মানুষেরা তোমাদের (মোকাবেলার) জন্য (সৈন্য) সমাবেশ করেছে; অতএব, তাদেরকে ভয় কর।” এ কথায় তাদের ঈমান আরো বেড়ে গিয়েছিল এবং তারা বলেছিল, “আল্লাহই আমাদের জন্য যথেষ্ট এবং তিনি বড় উত্তম কর্মবিধায়ক!” ",
  "তারপর তারা আল্লাহর দান ও অনুগ্রহ নিয়ে ফিরে এসেছিল। কোন অনিষ্ট তাদেরকে স্পর্শ করেনি। তারা আল্লাহর সন্তুষ্টির অনুগামী (সন্তুষ্টি অর্জনে সচেষ্ট) ছিল। আল্লাহ বিশাল অনুগ্রহের অধিকারী। ",
  "বস্তুত ঐ শয়তান তোমাদেরকে তার বন্ধুদের ভয় দেখায়; তবে তোমরা তাদেরকে ভয় না করে কেবল আমাকে ভয় করবে, যদি তোমরা (প্রকৃত) ঈমানদার হও। ",
  "যারা কুফরির দিকে ধাবিত হয় তারা যেন তোমাকে দুশ্চিন্তায় না ফেলে। তারা আল্লাহর কোন ক্ষতি করতে পারবে না। আল্লাহ চান, তাদের জন্য পরকালে কোন অংশ রাখবেন না। তাদের জন্য আছে মস্তবড় শাস্তি। ",
  "যারা ঈমানের মূল্যে কুফরি ক্রয় করে তারা আল্লাহর কোন ক্ষতি করতে পারবে না। তাদের জন্য রয়েছে বেদনাদায়ক শাস্তি। ",
  "কাফেররা যেন মনে না করে, আমি যে তাদেরকে অবকাশ দিচ্ছি তা তাদের জন্য ভাল। আমি তো তাদেরকে অবকাশ দিচ্ছি যাতে তারা পাপের পরিমাণ বৃদ্ধি করে। তাদের জন্য রয়েছে লাঞ্ছনাকর শাস্তি। ",
  "শিষ্ট থেকে দুষ্টকে পৃথক না করা পর্যন্ত আল্লাহ মুমিনদেরকে তোমাদের (বর্তমান) অবস্থায় রাখবেন না। আল্লাহ তোমাদেরকে গায়েব সম্বন্ধেও অবহিত করবেন না; তবে আল্লাহ তাঁর রসূলদের মধ্য থেকে যাকে চান বেছে নেন। তাই তোমরা আল্লাহ ও তাঁর রসূলদেরকে বিশ্বাস কর। যদি তোমরা বিশ্বাস করো আর তাকওয়া অবলম্বন করো তাহলে তোমাদের জন্য রয়েছে বিরাট প্রতিদান। ",
  "আল্লাহর দেওয়া সম্পদ নিয়ে যারা কার্পণ্য করে তারা যেন মনে না করে যে এটা তাদের জন্য ভাল,বরং এটা তাদের জন্য খারাপ। কেয়ামতের দিন তাদের কার্পণ্যের ধন দ্বারা তাদের গলায় বেড়ী পরানো হবে। আর আসমান ও জমিনের উত্তরাধিকার আল্লাহরই। তোমরা যা করো আল্লাহ সে সম্বন্ধে সম্যক অবহিত। \n",
  "আল্লাহ সেইসব লোকদের কথা শুনেছেন যারা বলেছে, “আল্লাহ গরীব আর আমরা ধনী।” তারা যা বলেছে এবং তারা যে নবীদেরকে অন্যায়ভাবে হত্যা করেছে আমি তা লিখে রাখব আর (তাদেরকে) বলব, “তোমরা আগুনে পোড়ার কষ্ট আস্বাদন কর।” ",
  "এটা তোমাদের কৃতকর্মেরই ফল। আর বস্তুত আল্লাহ বান্দাদের প্রতি জুলুমকারী নন। ",
  "ওরা তো সেইসব লোক যারা বলেছে, “আল্লাহ আমাদের থেকে প্রতিজ্ঞা নিয়েছেন যাতে আমরা কোন রসূলের প্রতি ঈমান না আনি, যতক্ষণ না তিনি আমাদের কাছে এমন কোরবানি উপস্থিত করেন যাকে আগুন গ্রাস করে নেয়।” (ওদেরকে) বল, “তোমাদের কাছে তো আমার পূর্বেও অনেক রসূল স্পষ্ট নিদর্শন নিয়ে এসেছিলেন; তোমরা যে নিদর্শনটির কথা বললে তাও। অতএব, তোমরা যদি সত্যবাদী হও তাহলে তাদেরকে হত্যা করেছিলে কেন?” ",
  "আর তারা যদি তোমাকে অস্বীকার করে তাহলে তোমার আগেও তো এমন অনেক রসূলকে অস্বীকার করা হয়েছিল যারা নিদর্শনসমূহ, আসমানি সহীফা ও আলো দানকারী (দিক-নির্দেশনা প্রদানকারী) কিতাব নিয়ে এসেছিল। ",
  "প্রত্যেক প্রাণীই মৃত্যুর স্বাদ গ্রহণ করবে। আর কেয়ামতের দিন তোমাদেরকে তোমাদের কর্মফল পুরোপুরি দেওয়া হবে। তখন যাকে জাহান্নাম থেকে দূরে সরিয়ে জান্নাতে প্রবেশ করানো হবে সে-ই সফলকাম। আর পার্থিব জীবন তো শুধু প্রতারণার সামগ্রী। ",
  "তোমাদের সম্পদ ও জীবনের ব্যাপারে তোমাদেরকে পরীক্ষা করা হবে। তোমরা তোমাদের পূর্ববর্তী কিতাবধারীদের কাছ থেকে ও মুশরিকদের কাছ থেকে অনেক কষ্টদায়ক কথা শুনতে পাবে। যদি তোমরা ধৈর্যধারণ ও তাকওয়া অবলম্বন করতে পার তাহলে সেটা হবে একটা দৃঢ় প্রত্যয়ের কাজ। ",
  "(স্মরণ করো) যখন আল্লাহ কিতাবধারীদের কাছ থেকে প্রতিজ্ঞা নিয়েছিলেন যে, তোমরা এই কিতাব মানুষের কাছে বর্ণনা করবে এবং তা গোপন করবে না। কিন্তু তারা সে ওয়াদা তাদের পেছনে ছুঁড়ে মেরেছিল (ভঙ্গ করেছিল) এবং এর দ্বারা নগণ্য বিত্ত ক্রয় করেছিল। তারা যা ক্রয় করে তা কত খারাপ! ",
  "যা করেছে তা নিয়ে আনন্দ করে আর যা করেনি তার জন্য প্রশংসা পেতে চায় এমন লোকদেরকে শাস্তি থেকে রেহাইপ্রাপ্ত মনে করো না। তাদের জন্য বেদনাদায়ক শাস্তি রয়েছে। ",
  "আসমান ও জমিনের রাজত্ব আল্লাহর। আর আল্লাহ সবকিছু করতে সক্ষম।\n",
  "আসমান-জমিনের সৃষ্টিতে এবং রাত-দিনের আবর্তনে অবশ্যই বুদ্ধিমান লোকদের জন্য নিদর্শন রয়েছে; ",
  "যারা দাঁড়ানো অবস্থায়, বসা অবস্থায় ও শোয়া অবস্থায় আল্লাহকে স্মরণ করে এবং আসমান ও জমিনের সৃষ্টি সম্পর্কে চিন্তা করে আর বলে, “হে আমাদের প্রভু! তুমি এসব নিরর্থক সৃষ্টি করনি। আমরা তোমার মহিমা বর্ণনা করি। অতএব, তুমি আমাদেরকে দোযখের আজাব থেকে রক্ষা কর।” ",
  "“হে আমাদের প্রভু! তুমি যাকে দোযখে ঢুকাবে তাকে তো একেবারেই লাঞ্ছিত করলে। আর জালেমদের কোন সাহায্যকারী থাকবে না।” ",
  "“হে আমাদের প্রভু! আমরা এক আহবানকারীকে জ্ঞতোমরা তোমাদের প্রভুর প্রতি ঈমান আনঞ্চ বলে ঈমানের দিকে আহবান করতে শুনেছি; তাই আমরা ঈমান এনেছি। অতএব, হে আমাদের প্রভু! তুমি আমাদের পাপগুলো ক্ষমা করে দাও, আমাদের খারাপ কাজগুলো মুছে দাও এবং পুণ্যবানদের সাথে আমাদের মৃত্যু নসিব কর।” ",
  "“হে আমাদের প্রভু! তুমি তোমার রসূলদের মাধ্যমে আমাদেরকে যা দেবার ওয়াদা করেছো তা দিয়ে দাও আর কেয়ামতের দিন আমাদেরকে লাঞ্ছিত করো না। তুমি তো ওয়াদা ভঙ্গ করো না।” ",
  "অতঃপর তাদের প্রভু তাদের দোয়া কবুল করে বলেন, “তোমাদের কারো কাজ আমি নষ্ট করি না (বিফলে যেতে দেই না), সে পুরুষ হোক কিংবা নারী। তোমরা একে অপরের অংশ। তাই যারা হিজরত করেছে, নিজেদের ঘরবাড়ি থেকে বহিষ্কৃত হয়েছে, আমার পথে নিপীড়িত হয়েছে এবং (আমার পথে) যুদ্ধ করেছে ও নিহত হয়েছে আমি তাদের খারাপ কাজগুলো (আমলনামা থেকে) মুছে দেব এবং তাদেরকে জান্নাতে প্রবেশ করাব যার তলদেশ দিয়ে নদী প্রবাহিত হয়। এটা আল্লাহর পক্ষ থেকে একটি পুরস্কার। আর আল্লাহর কাছেই উত্তম পুরস্কার আছে।” ",
  "দেশে দেশে কাফেরদের অবাধ ঘোরাঘুরি যেন তোমাকে বিভ্রান্ত না করে। ",
  "(এটা তো) স্বল্পকালীন উপভোগমাত্র। পরবর্তীতে তাদের (শেষ) নিবাস হবে জাহান্নাম। বড়ই খারাপ বিশ্রামস্থল! ",
  "কিন্তু যারা তাদের প্রভুকে ভয় করে তাদের জন্য আল্লাহর পক্ষ থেকে আতিথেয়তাস্বরূপ জান্নাত রয়েছে, যার নিচে দিয়ে নদী প্রবাহিত হয়, যেখানে তারা চিরকাল বাস করবে। আর আল্লাহর কাছে যা আছে পুণ্যবানদের জন্য তাই উত্তম। ",
  "আর অবশ্যই কিতাবীদের মধ্যে এমন লোকও আছে যারা আল্লাহর প্রতি বিনীত থেকে আল্লাহকে বিশ্বাস করে এবং তোমাদের কাছে ও তাদের কাছে যা যা অবতীর্ণ হয়েছে তাও বিশ্বাস করে। তারা আল্লাহর আয়াতসমূহ অল্প মূল্যে বিক্রি করে না। এমন লোকদের জন্য তাদের প্রভুর কাছে পুরস্কার রয়েছে। আল্লাহ দ্রুত হিসাব সম্পন্নকারী। ",
  "হে ঈমানদারগণ! তোমরা ধৈর্য ধর, ধৈর্যের সাথে (শত্রুর) মোকাবেলা করো এবং (শত্রুর আক্রমণের বিরুদ্ধে) সর্বদা সতর্কাবস্থায় থাক। আর আল্লাহকে ভয় করো, যাতে তোমরা সফলকাম হতে পার।\n",
  "হে মানুষ! তোমাদের প্রভুকে ভয় করো, যিনি তোমাদেরকে এক ব্যক্তি (আদম) থেকে সৃষ্টি করেছেন; তার থেকে তার সঙ্গিনীকেও সৃষ্টি করেছেন আর ঐ দুজন থেকেই অনেক নর-নারী (সৃষ্টি করে পৃথিবীতে) ছড়িয়ে দিয়েছেন। আল্লাহকে ভয় করো, যার নামে তোমরা একে অপরের কাছে (যার যার পাওনা) চেয়ে থাক। রক্ত-সম্পর্কের ব্যাপারেও সাবধান থেকো। অবশ্যই আল্লাহ তোমাদেরকে পর্যবেক্ষণে রেখেছেন। ",
  "এতিমদেরকে তাদের সম্পদ দিয়ে দাও; (তোমাদের) খারাপ জিনিসকে (তাদের) ভাল জিনিস দ্বারা বদল করো না এবং তোমাদের সম্পদের সাথে মিশিয়ে তাদের সম্পদ ভক্ষণ করো না; এটা অবশ্যই একটা বড় পাপ। ",
  "আর যদি তোমরা এতিম মেয়েদের (বিয়ে করার) ক্ষেত্রে সুবিচার করতে না পারার আশংকা করো তাহলে (সাধারণ) নারীদের মধ্যে তোমাদের পছন্দ হয় এমন দুইজন, তিনজন কিংবা চারজনকে পর্যন্ত বিয়ে করতে পার। কিন্তু যদি (একাধিক স্ত্রীদের সাথে) সুবিচার করতে না পারার আশংকা করো তাহলে মাত্র একজনকে (বিয়ে করতে পারবে) অথবা নিজেদের অধিকারভুক্ত দাসী (রাখতে পারবে)। এটা তোমাদের অবিচার না করার নিকটতর (এটা করলে তোমাদের দ্বারা স্ত্রীদের প্রতি অবিচার না হওয়ার সম্ভাবনা থাকবে)। ",
  "নারীদেরকে সানন্দে তাদের মোহরানা দিয়ে দাও। তবে তারা যদি খুশিমনে তোমাদেরকে তার কিছু অংশ ছেড়ে দেয় তাহলে তোমরা তা স্বাচ্ছন্দ্যে খেতে (ভোগ করতে) পার। ",
  "যে সম্পদকে আল্লাহ তোমাদের জীবনযাত্রার অবলম্বন করেছেন তা বোকাদের হাতে দিও না, তবে তার মধ্যে তাদের খাওয়া-পরার ব্যবস্থা করবে এবং তাদের সাথে ভালভাবে কথা বলবে। ",
  "বিবাহের বয়সে উপনীত হওয়া পর্যন্ত এতিমদেরকে তোমরা পর্যবেক্ষণে রাখবে। যদি তাদের মধ্যে বুদ্ধিমত্তা লক্ষ্য করো তাহলে তাদের সম্পদ তাদেরকে দিয়ে দিও। অপচয় করে এবং তারা বড় হয়ে যাবে এই ভয়ে তাড়াতাড়ি করে এতিমদের সম্পদ শেষ করে ফেলো না। যে (অভিভাবক) ধনী সে যেন (এতিমের সম্পদ খরচ করা থেকে) বিরত থাকে। আর যে গরীব সে (তার শ্রমের জন্য) ন্যায়ভাবে (ন্যায্য পরিমাণ) খেতে পারে। আর যখন তোমরা তাদের সম্পদ দিয়ে দেবে তখন তাদের উপস্থিতিতে সাক্ষী রেখো। আল্লাহ হিসাব গ্রহণের জন্য যথেষ্ট। ",
  "পিতামাতা ও নিকটাত্মীয়রা যা রেখে যায় তাতে পুরুষদের অংশ আছে এবং পিতামাতা ও নিকটাত্মীয়রা যা রেখে যায় তাতে নারীদের অংশ আছে; (রেখে যাওয়া সম্পত্তি) কম হোক কিংবা বেশি; এক নির্ধারিত অংশ। ",
  "(সম্পত্তি) বন্টনকালে আত্মীয়-স্বজন ও এতিম-মিসকীনরা উপস্থিত থাকলে তা থেকে তাদেরকে কিছু দিও এবং তাদের সাথে ভালভাবে কথাবার্তা বলো। ",
  "তারা নিজেরা পেছনে দুর্বল ছেলেমেয়ে রেখে (মারা) গেলে তাদের জন্য যেমন ভয় করত, (সম্পত্তি বন্টনকালে) তারা (বন্টনকারীরা) যেন অন্তরে তেমন ভয় রাখে। অতএব, তারা যেন আল্লাহকে ভয় করে এবং ন্যায্য কথা বলে। ",
  "যারা অন্যায়ভাবে এতিমদের সম্পদ খায় তারা নিজেদের পেটে বস্তুত আগুন খায়। তারা শিগগিরই জ্বলন্ত আগুনে (দোযখে) প্রবেশ করবে।\n",
  "আল্লাহ তোমাদেরকে তোমাদের সন্তানদের (উত্তরাধিকারের) ব্যাপারে আদেশ দিচ্ছেন: পুরুষ পাবে দুই নারীর অংশের সমান; কিন্তু উত্তরাধিকারীরা যদি শুধু নারী হয় সেক্ষেত্রে দুইয়ের অধিক হলে (দুজন হলেও) তারা পাবে (মৃতের) রেখে যাওয়া সম্পত্তির তিন ভাগের দুইভাগ, আর একজন হলে সে পাবে অর্ধেক। মৃতের পিতামাতার প্রত্যেকে পাবে তার রেখে যাওয়া সম্পত্তির ছয় ভাগের একভাগ, যদি তার সন্তান থাকে; কিন্তু যদি কোন সন্তান না থাকে এবং তার পিতামাতাই তার উত্তরাধিকারী হয় তাহলে তার মা পাবে তিন ভাগের একভাগ; আর যদি (পিতামাতা ছাড়াও) তার ভাইবোন থাকে তাহলে মা পাবে ছয় ভাগের একভাগ, তার কোন অসিয়ত থাকলে তা পূরণ কিংবা কোন ঋণ থাকলে তা পরিশোধ করার পরে। তোমাদের পিতামাতা ও সন্তানদের মধ্যে উপকারের দিক থেকে কে তোমাদের নিকটতর তা তোমরা জান না। এসব অংশ আল্লাহর পক্ষ থেকে নির্ধারিত। নিশ্চয়ই আল্লাহ মহাজ্ঞানী, প্রজ্ঞাময়। ",
  "তোমরা তোমাদের স্ত্রীদের রেখে যাওয়া সম্পত্তির অর্ধেক পাবে, যদি তাদের কোন সন্তান না থাকে; আর তাদের সন্তান থাকলে তোমরা তাদের রেখে যাওয়া সম্পত্তির চার ভাগের একভাগ পাবে, তাদের কোন অসিয়ত থাকলে তা পূরণ কিংবা কোন ঋণ থাকলে তা পরিশোধ করার পরে। আর তোমাদের স্ত্রীরা তোমাদের রেখে যাওয়া সম্পত্তির চার ভাগের একভাগ পাবে যদি তোমাদের কোন সন্তান না থাকে; আর তোমাদের সন্তান থাকলে তারা তোমাদের রেখে যাওয়া সম্পত্তির আট ভাগের একভাগ পাবে, তোমাদের কোন অসিয়ত থাকলে তা পূরণ কিংবা কোন ঋণ থাকলে তা পরিশোধ করার পরে। আর যে লোকটির অথবা স্ত্রীলোকটির উত্তরাধিকার বন্টন করা হবে (অর্থাৎ মৃতব্যক্তি) সে যদি নিঃসন্তান ও পিতৃমাতৃহীন হয় এবং তার একজন (বৈপিত্রেয়) ভাই কিংবা একজন (বৈপিত্রেয়ী) বোন থাকে তাহলে তাদের প্রত্যেকে ছয় ভাগের একভাগ পাবে। আর যদি তাদের সংখ্যা এর চেয়ে অধিক হয় তাহলে তারা তিন ভাগের একভাগে (সবাই সমান) অংশীদার হবে, কোন অসিয়ত থাকলে তা পূরণ কিংবা কোন ঋণ থাকলে তা পরিশোধ করার পরে, যাতে কারো কোন ক্ষতি না হয়। এটা আল্লাহর নির্দেশ। আল্লাহ মহাজ্ঞানী, সহনশীল। ",
  "এগুলো আল্লাহর সীমারেখা। যারা আল্লাহ ও তাঁর রসূলের আনুগত্য করবে আল্লাহ তাদেরকে এমনসব জান্নাতে প্রবেশ করাবেন যার তলদেশ দিয়ে নদী প্রবাহিত হয়। তারা সেখানে চিরকাল থাকবে। আর এটাই বিরাট সাফল্য। ",
  "আর যে আল্লাহ ও তাঁর রসূলের অবাধ্য হবে এবং তাঁর সীমারেখা লঙ্ঘন করবে তিনি তাকে জাহান্নামে প্রবেশ করাবেন। সেখানে সে চিরকাল থাকবে। তার জন্য রয়েছে লাঞ্ছনাকর শাস্তি।\n",
  "তোমাদের নারীদের মধ্যে যারা ব্যভিচার করে তোমরা তাদের বিরুদ্ধে তোমাদের চারজনের সাক্ষ্য নেবে। তারা যদি সাক্ষ্য দেয় তাহলে ঐ নারীদেরকে ঘরে আবদ্ধ রাখবে যতক্ষণ না তাদের মৃত্যু হয় অথবা আল্লাহ তাদের জন্য (অন্য) কোন পথ নির্দেশ করেন। ",
  "তোমাদের মধ্যে যে দুজন (নর-নারী) ঐ কাজ (ব্যভিচার) করে তাদেরকে তোমরা শাস্তি দেবে । তারপর তারা যদি তওবা করে এবং নিজেদেরকে সংশোধন করে নেয় তাহলে তাদেরকে তাদের মত থাকতে দিও। নিশ্চয়ই আল্লাহ তওবা কবুলকারী, পরম দয়ালু। ",
  "বস্তুত আল্লাহর কাছে তাদেরই তওবার সুযোগ রয়েছে যারা অজ্ঞতাবশত খারাপ কাজ করে, তারপর অবিলম্বে তওবা করে নেয়। এমন লোকদেরকে আল্লাহ ক্ষমা করে দেবেন। আল্লাহ মহাজ্ঞানী, প্রজ্ঞাবান। ",
  "এমন লোকদের তওবার সুযোগ নেই যারা (জীবনভর) খারাপ কাজ করতে থাকে; অবশেষে যখন তাদের কারো মুত্যু উপস্থিত হয় তখন বলে, “আমি এখন তওবা করলাম;” তাদেরও (তওবার সুযোগ) নেই যারা কাফের অবস্থায় মারা যায়। এসব লোকদের জন্য আমি বেদনাদায়ক শাস্তি প্রস্তুত করে রেখেছি। ",
  "হে ঈমানদারগণ! জোর করে নারীদের উত্তরাধিকারী হওয়া (উত্তরাধিকার হিসেবে তাদেরকে পেতে চাওয়া) তোমাদের জন্য বৈধ নয়। তোমরা তাদেরকে (মোহরানাস্বরূপ) যা দিয়েছো তার কিছু অংশ নিয়ে যাওয়ার জন্য তাদেরকে আটকে রেখো না, তবে তারা প্রকাশ্য অশ্লীলতা করলে ভিন্ন কথা। তাদের সাথে সম্মানজনকভাবে বসবাস কর। আর যদি তোমরা তাদেরকে অপছন্দ করো তাহলেও তো এমনও হতে পারে যে, তোমরা একটা জিনিস অপছন্দ করছ অথচ আল্লাহ তার মধ্যে অনেক কল্যাণ রেখেছেন। ",
  "আর তোমরা এক স্ত্রীর স্থলে অন্য স্ত্রী গ্রহণ করতে চাইলে এবং তাদের কাউকে (মোহরানাস্বরূপ) বিপুল সম্পদ দিয়ে থাকলে তা থেকে কিছুই নেবে না। তোমরা কি অপবাদ দিয়ে আর স্পষ্ট পাপ করে তা (ফেরত) নিতে চাচ্ছ? ",
  "তোমরা তা কীভাবে (ফেরত) নিতে পার, অথচ তোমরা একে অপরের কাছে গমন করেছো (পরস্পর মিলিত হয়েছো) আর তারাও তোমাদের কাছ থেকে শক্ত অঙ্গীকার নিয়েছে। ",
  "যে নারীদেরকে তোমাদের বাবারা (বাবা, দাদা, নানা) বিয়ে করেছে তোমরা তাদেরকে বিয়ে করবে না; তবে পূর্বে যা হয়ে গিয়েছে (তা ভিন্ন কথা)। অবশ্যই এটা ছিল একটা অশোভন ও ঘৃণ্য কাজ এবং নিকৃষ্ট নিয়ম। \n",
  "যাদেরকে বিয়ে করা তোমাদের জন্য নিষিদ্ধ করা হয়েছে তারা হল: তোমাদের মায়েরা (মা, নানী, দাদী), কন্যারা (কন্যা, পৌত্রী, দৌহিত্রী), বোনেরা (সহোদরা, বৈমাত্রেয়ী, বৈপিত্রেয়ী), ফুফুরা, খালারা, ভাইঝিরা, ভাগ্নিরা, দুধমায়েরা, দুধবোনেরা, শাশুড়ীরা এবং তোমাদের যে স্ত্রীদের সাথে তোমরা সহবাস করেছো তাদের (অন্য স্বামীর ঔরসজাত) কন্যারা যারা তোমাদের তত্ত্বাবধানে আছে— তোমরা ঐ স্ত্রীদের সাথে সহবাস না করে থাকলে (তাদের কন্যাদের বিয়ে করায়) কোন পাপ নেই—। তোমাদের ঔরসজাত পুত্রদের (পুত্র, পৌত্র, দৌহিত্র) স্ত্রীদেরকে এবং একত্রে দুই বোনকে বিয়ে করাও (তোমাদের জন্য নিষিদ্ধ করা হয়েছে); তবে পূর্বে যা হয়ে গিয়েছে (তা এই নিষেধের আওতামুক্ত থাকবে)। নিশ্চয়ই আল্লাহ ক্ষমাশীল, দয়ালু।\n",
  "এবং তোমাদের অধিকারভুক্ত ক্রীতদাসীরা (বা যুদ্ধবন্দিনীরা) ব্যতীত সধবা (অন্যের বিবাহাধীন) নারীদেরকেও তোমাদের জন্য নিষিদ্ধ করা হয়েছে। এটা তোমাদের জন্য আল্লাহর বিধান। উল্লিখিত কয়েক প্রকার নারী ব্যতীত অন্য সব নারীকে অর্থ ব্যয় করে বিয়ে করার জন্য পেতে চাওয়া তোমাদের জন্য বৈধ করা হয়েছে; তবে অবৈধ যৌনকর্মের জন্য নয়। অতএব, এদের মধ্য থেকে যাদের সাথে তোমরা (বিয়ের পর) যৌন সম্ভোগ করবে তাদেরকে তাদের নির্ধারিত পাওনা (মোহরানা) দিয়ে দেবে। (মোহরানা) নির্ধারণের পর পারস্পরিক সম্মতিতে কোন হ্রাস-বৃদ্ধি করলে তোমাদের কোন পাপ হবে না। নিশ্চয়ই আল্লাহ মহাজ্ঞানী, পরম প্রাজ্ঞ। ",
  "তোমাদের মধ্যে যাদের ঈমানদার সচ্চরিত্র (স্বাধীন) নারীদেরকে বিয়ে করার আর্থিক সামর্থ্য নেই, তারা তোমাদের অধিকারভুক্ত ঈমানদার দাসীদেরকে বিয়ে করবে। তোমাদের ঈমান সম্পর্কে আল্লাহই ভাল জানেন। তোমরা তো সবাই এক। তাই তাদের (দাসীদের) মালিকদের অনুমতি নিয়ে তাদেরকে বিয়ে করবে এবং যথাযথভাবে তাদের পাওনা (মোহরানা) পরিশোধ করবে, যদি তারা সচ্চরিত্রা হয় এবং ব্যভিচারিণী কিংবা উপপতি- গ্রহণকারিণী না হয়। আর বিবাহবন্ধনে আবদ্ধ হওয়ার পর তারা যদি ব্যভিচার করে তাহলে তাদের শাস্তি স্বাধীন (অবিবাহিত) নারীদের শাস্তির অর্ধেক। তোমাদের মধ্যে যারা পাপকে ভয় করে এ ব্যবস্থা তাদের জন্য। আর ধৈর্যধারণ করতে পারলে তা তোমাদের জন্য আরো উত্তম। আল্লাহ ক্ষমাশীল, দয়ালু।\n",
  "আল্লাহ তোমাদের জন্য (সবকিছু) পরিষ্কার করে দিতে চান, তোমাদেরকে তোমাদের পূর্ববর্তীদের পথ দেখিয়ে দিতে চান এবং তোমাদেরকে ক্ষমা করে দিতে চান। আল্লাহ মহাজ্ঞানী, পরম প্রাজ্ঞ। ",
  "আল্লাহ তোমাদেরকে ক্ষমা করে দিতে চান; কিন্তু যারা প্রবৃত্তির আনুগত্য করে তারা চায়, তোমাদের বড়রকম লক্ষ্যচ্যুতি ঘটুক। ",
  "আল্লাহ তোমাদের বোঝা হালকা করতে চান। মানুষকে তো দুর্বল করে সৃষ্টি করা হয়েছে। ",
  "হে ঈমানদারগণ! তোমরা পারস্পরিক সম্মতিতে ব্যবসা ছাড়া একে অপরের সম্পদ অন্যায়ভাবে গ্রাস করো না। আর নিজেরা খুনোখুনি করো না। নিশ্চয়ই আল্লাহ তোমাদের প্রতি দয়াবান রয়েছেন। ",
  "সীমালংঘন করে অন্যায়ভাবে কেউ তা করলে আমি তাকে শিগগিরই আগুনে নিক্ষেপ করব। আল্লাহর জন্য এটা সহজ। ",
  "তোমাদেরকে যা যা নিষেধ করা হয়েছে তার মধ্যে বড়গুলো থেকে যদি তোমরা দূরে থাক তাহলে আমি তোমাদের (ছোট) পাপগুলো মোচন করে দেব এবং তোমাদেরকে একটি মহৎ জায়গায় (জান্নাতে) স্থান দেব। ",
  "যে সব জিনিস দ্বারা আল্লাহ তোমাদের একজনকে আরেকজনের ওপর শ্রেষ্ঠত্ব দিয়েছেন তোমরা সে রকম জিনিস পেতে চেয়ো না। পুরুষ যা কামাই করে সে তার অংশ (ফল) পাবে এবং নারী যা কামাই করে সেও তার অংশ পাবে। তোমরা আল্লাহর কাছে তাঁর দান প্রার্থনা কর। নিশ্চয়ই আল্লাহ সবকিছু অবগত আছেন। ",
  "পিতামাতা ও আত্মীয়দের রেখে যাওয়া সবকিছুর জন্য আমি উত্তরাধিকারী নির্ধারণ করেছি। আর যাদের সাথে তোমাদের অঙ্গীকার রয়েছে, তাদেরকে তাদের অংশ দিয়ে দাও। অবশ্যই আল্লাহ সবকিছুরই সাক্ষী থাকেন।\n",
  "পুরুষেরা নারীদের তত্ত্বাবধায়ক; কারণ আল্লাহ তাদের একজনকে আরেকজনের ওপর শ্রেষ্ঠত্ব দিয়েছেন এবং তারা (পুরুষেরা) তাদের সম্পদ থেকে (নারীদের জন্য) ব্যয় করে থাকে। এজন্যই ন্যায়নিষ্ঠ নারীরা (স্বামীদের) অনুগত হয় এবং  (তাদের) অনুপস্থিতিতেও আল্লাহ যা রক্ষা করতে বলেছেন তা (নিজেদের সতীত্ব, স্বামীদের সম্পত্তি ইত্যাদি) রক্ষা করে। আর যে নারীদের মধ্যে তোমরা অবাধ্যতার আশঙ্কা করো তাদেরকে (প্রথমে) উপদেশ দাও, (তাতে কাজ না হলে) বিছানায় তাদেরকে বর্জন করো এবং (তাতেও কোন ফল না হলে) তাদেরকে (মৃদু) প্রহার কর। এতে যদি তারা তোমাদের অনুগত হয় তাহলে তাদের বিরুদ্ধে অন্য কোন পথ অন্বেষণ করো না। নিশ্চয়ই আল্লাহ অনেক উঁচু, অনেক বড়। ",
  "তোমরা যদি স্বামী-স্ত্রীর মধ্যে বিরোধের আশঙ্কা করো তাহলে স্বামীর পরিবার থেকে একজন সালিস এবং স্ত্রীর পরিবার থেকে একজন সালিস নিযুক্ত কর। তারা যদি মীমাংসা চায় তাহলে আল্লাহ তাদের মধ্যে মিলসাধন করে দেবেন। নিশ্চয়ই আল্লাহ মহাজ্ঞানী, সবকিছু অবগত। ",
  "তোমরা আল্লাহর ইবাদত করো, তাঁর সাথে কোন কিছু শরীক করো না; পিতামাতার সাথে সদ্ব্যবহার করো এবং আত্মীয়, এতিম, মিসকীন, কাছের প্রতিবেশি, দূরের প্রতিবেশি, ঘনিষ্ঠ সহচর, পথিকজন ও তোমাদের দাস-দাসীর সাথেও (সদ্ব্যবহার করো)। আল্লাহ কখনো দাম্ভিক ও বড়াইকারীকে পছন্দ করেন না। ",
  "(ওরা সেইসব লোক) যারা (নিজেরা) কার্পণ্য করে এবং লোকদেরকেও কার্পণ্য করতে বলে, আর আল্লাহ অনুগ্রহ করে তাদেরকে যা দান করেছেন তা গোপন করে। আমি কাফেরদের জন্য লাঞ্ছনাকর শাস্তি প্রস্তুত রেখেছি। ",
  "এবং (ওরা সেইসব লোক) যারা লোক-দেখানোর জন্য নিজেদের সম্পদ ব্যয় করে এবং আল্লাহ ও শেষ দিনকে (পরকাল) বিশ্বাস করে না। আর শয়তান যার সঙ্গী হয়, (তাকে সে পথভ্রষ্ট করবেই, কারণ) সে খুব খারাপ সঙ্গী। ",
  "তারা যদি আল্লাহ ও শেষ দিনকে বিশ্বাস করত এবং আল্লাহ তাদেরকে যে জীবিকা দান করেছেন তা থেকে (ভাল কাজে) ব্যয় করত তাহলে তাদের কী ক্ষতি হত? আল্লাহ তাদের সম্পর্কে সম্যক অবগত আছেন। ",
  "আল্লাহ (কাউকে) অণু পরিমাণও জুলুম করেন না। আর যদি (কারো) কোন পুণ্য থাকে তাহলে তিনি তা দ্বিগুন করে দেন এবং নিজের থেকে বিরাট পুরস্কার দান করেন। ",
  "আমি যখন প্রত্যেক জাতি থেকে একজন করে সাক্ষী নিয়ে আসব এবং এদের বিরুদ্ধে তোমাকেও সাক্ষী করে আনব তখন কেমন হবে? ",
  "যারা কুফরি করেছে এবং রসূলের অবাধ্য হয়েছে তারা সেদিন কামনা করবে, যদি তাদেরসহ মাটি সমান করে দেওয়া হত (তাদেরকে মাটির সাথে মিশিয়ে দেওয়া হত)! তারা আল্লাহর কাছে কোন কথাই গোপন করতে পারবে না।\n",
  "হে ঈমানদারগণ! তোমরা নেশাগ্রস্ত অবস্থায় নামাযের ধারেকাছেও যেয়ো না, যতক্ষণ না যা বল তা বুঝতে পার এবং (দৈহিক) অপবিত্র অবস্থায়ও না, যতক্ষণ না গোসল করো, তবে সফরে থাকলে ভিন্ন কথা। আর যদি তোমরা অসুস্থ হও কিংবা সফরে থাক অথবা তোমাদের কেউ পায়খানা থেকে (মলমূত্র ত্যাগ করে) আসে কিংবা তোমরা নারী-সম্ভোগ করো এবং (গোসল করার জন্য) পানি না পাও তাহলে পবিত্র মাটি দ্বারা তায়াম্মুম করবে এবং (যথারীতি) মুখমণ্ডল ও হাত মুছে নেবে। নিশ্চয়ই আল্লাহ মার্জনাকারী, ক্ষমাশীল। ",
  "যাদেরকে কিতাবের একটা অংশ দেওয়া হয়েছে তুমি কি তাদেরকে (ইহুদিদেরকে) দেখনি? তারা ভ্রষ্টতা ক্রয় করছে আর চাচ্ছে যে, তোমরাও সঠিক পথ থেকে বিচ্যুত হও। ",
  "আল্লাহ তোমাদের শত্রুদেরকে খুব ভাল করে জানেন। আর অভিভাবক হিসেবে আল্লাহই যথেষ্ট এবং সাহায্যকারী হিসেবেও আল্লাহই যথেষ্ট। ",
  "ইহুদিদের মধ্যে কেউ কেউ আসল অর্থ থেকে সরিয়ে কথা বিকৃত করে। যেমন বলে, “আমরা শুনলাম ও অমান্য করলাম”; “শোন, তোমাকে তো শোনানো যায় না” এবং জিহবা বাঁকা করে ও দ্বীনকে উপহাস করে (বলে) “রা’ইনা (আমাদের রাখাল)”। অথচ তারা যদি বলত, “আমরা শুনলাম ও মানলাম” এবং “শোন ও আমাদের প্রতি লক্ষ্য করো” তাহলে তাদের জন্য ভাল হত এবং তা সঠিক হত। কিন্তু তাদের কুফরির কারণে আল্লাহ তাদেরকে অভিশপ্ত করেছেন; তাই অল্প কয়েকজন ব্যতীত তারা বিশ্বাস করে না। ",
  "হে কিতাবধারীগণ! আমি কতগুলো চেহারা মুছে দিয়ে তা পেছনের দিকে ঘুরিয়ে দেওয়ার আগে কিংবা তাদেরকে আছহাবুস সাব্‌তের (শনিবার সংক্রান্ত বিধিনিষেধ অমান্য করে শাস্তিপ্রাপ্ত ইহুদিদের) ন্যায় অভিশপ্ত করার আগেই তোমরা তোমাদের কাছে বিদ্যমান কিতাবের সত্যায়নকারী আমার অবতীর্ণ এই কিতাব (আল-কোরআন) বিশ্বাস কর। আল্লাহর আদেশ কিন্তু কার্যকর হয়েই থাকে। ",
  "আল্লাহ তাঁর সাথে শরীক করার পাপ কিছুতেই ক্ষমা করেন না। এ ছাড়া অন্যান্য পাপ তিনি যাকে ইচ্ছা মাফ করে দেন। আর যে আল্লাহর সাথে (কোনকিছু) শরীক করে নিঃসন্দেহে সে এক বিরাট পাপ করে। ",
  "তুমি কি তাদেরকে দেখনি যারা নিজেদেরকে পূত-পবিত্র বলে? বরং আল্লাহ যাকে চান পবিত্র করেন। আর তাদের প্রতি সুতা পরিমাণও অবিচার করা হবে না। ",
  "দেখ, তারা কীভাবে আল্লাহর সম্পর্কে মিথ্যা বানিয়ে বলে! স্পষ্ট পাপ হিসেবে এটাই যথেষ্ট।\n",
  "তুমি কি তাদেরকে দেখনি যাদেরকে কিতাবের একটি অংশ দেওয়া হয়েছিল? তারা মূর্তি ও দেবতায় বিশ্বাস করে এবং কাফেরদের সম্বন্ধে বলে, “এরা মুসলমানদের চেয়ে ভাল হেদায়েতপ্রাপ্ত।” ",
  "এরা হল তারা যাদেরকে আল্লাহ অভিশপ্ত করেছেন। আর আল্লাহ যাকে অভিশপ্ত করেন তার জন্য তুমি কোন সাহায্যকারী পাবে না। ",
  "নাকি তাদের কাছে রাজ্যের কোন অংশ আছে? তাহলে তো তারা মানুষকে সামান্য পরিমাণও দেবে না। ",
  "নাকি আল্লাহ মানুষকে যা দান করেছেন তার জন্য তারা তাদের হিংসা করে? আমি তো ইবরাহীমের বংশধরদেরকে গ্রন্থ ও প্রজ্ঞা দান করেছিলাম এবং তাদেরকে বিশাল রাজ্যও দিয়েছিলাম। ",
  "অতঃপর তাদের মধ্যে কেউ তাঁর প্রতি ঈমান আনল আবার কেউ তাঁর থেকে মুখ ফিরিয়ে নিল। (তাদেরকে পোড়ানোর) আগুন হিসেবে জাহান্নামই যথেষ্ট। ",
  "যারা আমার নিদর্শনসমূহ অবিশ্বাস করবে আমি তাদেরকে অবশ্যই আগুনে পোড়াব। যতবার তাদের চামড়া দগ্ধ হবে ততবার আমি অন্য চামড়া দিয়ে তা পরিবর্তন করে দেব, যাতে তারা আজাব আস্বাদন করতে থাকে। নিশ্চয়ই আল্লাহ পরাক্রমশালী, প্রজ্ঞাময়। ",
  "আর যারা ঈমান এনেছে ও সৎকাজ করেছে আমি তাদেরকে জান্নাতে স্থান দেব যার তলদেশ দিয়ে নদী প্রবাহিত। তারা সেখানে অনন্তকাল থাকবে। সেখানে তাদের জন্য থাকবে পবিত্র সঙ্গী-সঙ্গিনী। আমি তাদেরকে নিবিড় ছায়ায় প্রবেশ করাব। ",
  "আল্লাহ তোমাদেরকে নির্দেশ দিচ্ছেন যেন তোমরা আমানতসমূহ তার প্রাপকদেরকে ফিরিয়ে দাও এবং তোমরা যখন লোকদের মধ্যে বিচার করো তখন যেন ন্যায়ের সাথে বিচার কর। আল্লাহ তোমাদেরকে যে উপদেশ দেন তা কত উত্তম! নিশ্চয়ই আল্লাহ সবকিছু শোনেন, সবকিছু দেখেন। ",
  "হে ঈমানদারগণ! তোমরা আল্লাহর ও রসূলের আনুগত্য করো এবং তোমাদের (ন্যায়বান) শাসকবৃন্দের কথা মেনে চল। আর যদি (কখনো) কোন ব্যাপারে তোমাদের মধ্যে বিরোধ লেগে যায় তাহলে তা মীমাংসার ভার আল্লাহ ও রসূলের কাছে ছেড়ে দিও (আল্লাহ ও রসূলের নির্দেশ মোতাবেক তা মীমাংসা করে নিও), যদি তোমরা আল্লাহ ও শেষ দিনে (পরকালে) বিশ্বাসী হও; সেটাই ভাল এবং পরিণামের দিক থেকে শ্রেয়তর। \n",
  "তুমি কি তাদেরকে দেখনি যারা দাবি করে যে, তোমার কাছে অবতীর্ণ কিতাব ও তোমার পূর্বে অবতীর্ণ কিতাবের প্রতি তারা ঈমান এনেছে? তারা একে অপরের বিরুদ্ধে বিচার চাওয়ার জন্য তাগূতের (শয়তানের) কাছে যেতে চায়, অথচ তাকে অমান্য করতেই তাদেরকে নির্দেশ দেওয়া হয়েছে। শয়তান তাদেরকে বিপথে অনেকদূর নিয়ে যেতে চায়। ",
  "আর যদি তাদেরকে বলা হয়, “আল্লাহ যা নাযিল করেছেন তার দিকে এবং রসূলের দিকে এসো” তাহলে দেখবে, মোনাফেকরা তোমার দিক থেকে একেবারে মুখ ফিরিয়ে নিচ্ছে। ",
  "কিন্তু তাদের কৃতকর্মের ফলে যখন তাদের কোন বিপদ আসবে তখন কেমন হবে? তখন তারা তোমার কাছে এসে আল্লাহর নামে শপথ করে বলবে, “আমরা তো কল্যাণ আর মীমাংসা ছাড়া আর কিছু চাইনি।” ",
  "ওরা তো তারাই যাদের অন্তরের কথা আল্লাহ জানেন; তাই তুমি তাদেরকে উপেক্ষা করো, আর (পারলে) কিছু উপদেশ দাও এবং তাদের মনে প্রভাব ফেলতে পারে এমন কিছু কথা বল। ",
  "আমি তো প্রত্যেক রসূলকে এজন্যই পাঠিয়েছি যে, মানুষ আল্লাহর নির্দেশমত তার আনুগত্য করবে। তারা যখন নিজেদের প্রতি জুলুম করেছিল তখন যদি তোমার কাছে আসত এবং আল্লাহর কাছে (নিজেদের অপরাধের জন্য) ক্ষমা চাইত আর রসূলও তাদের জন্য ক্ষমা চাইত তাহলে অবশ্যই তারা আল্লাহকে ক্ষমাশীল ও পরম দয়ালু পেত। ",
  "কিন্তু না, তোমার প্রভুর শপথ, তারা ঈমানদার হবে না, যতক্ষণ না তারা নিজেদের সকল বিরোধে তোমাকে বিচারক করে, তারপর তুমি যে বিচার করো তাতে তাদের মন সবরকম সঙ্কীর্ণতামুক্ত থাকে এবং সর্বান্তকরণে তা মেনে নেয়। ",
  "আমি যদি (বনী ইসরাঈলের মত) তাদের ওপর চাপিয়ে দিতাম যে, তোমরা নিজেরা নিজেদেরকে হত্যা করো (নিরপরাধরা অপরাধীদের হত্যা করো) অথবা তোমাদের ঘরবাড়ি থেকে বেরিয়ে যাও, তাহলে অল্প কিছু লোক ছাড়া অন্যরা তা করত না। তবে তাদেরকে যা করতে উপদেশ দেওয়া হচ্ছে তা করলে তাদের জন্য ভাল হত এবং তাদের ঈমানও মজবুত হত। ",
  "আর তখন আমি অবশ্যই তাদেরকে আমার পক্ষ থেকে এক মহান পুরস্কার দিতাম ",
  "এবং অবশ্যই তাদেরকে সঠিক পথে পরিচালিত করতাম। ",
  "যারা আল্লাহ ও রসূলের আনুগত্য করবে তারা আল্লাহর অনুগ্রহভাজন নবী, সত্যনিষ্ঠ ব্যক্তি, শহীদ ও সৎকর্মশীল ব্যক্তিদের সঙ্গী হবে। আর সঙ্গী হিসেবে তারাই উত্তম। ",
  "এই অনুগ্রহ (বা মর্যাদা) আল্লাহর পক্ষ থেকে। আর সর্বজ্ঞ হিসেবে আল্লাহই যথেষ্ট।\n",
  "হে ঈমানদারগণ! তোমরা আত্মরক্ষামূলক ব্যবস্থা নাও এবং দলে দলে ভাগ হয়ে অথবা সবাই একত্রে (অভিযানে) বেরিয়ে পড়। ",
  "আর নিশ্চয়ই তোমাদের মধ্যে এমন লোক আছে যে (জেহাদে যেতে) গড়িমসি করবেই। তারপর যদি তোমাদের কোন বিপদ হয় তাহলে বলবে, “আল্লাহ আমার ওপর রহমত করেছে, কারণ আমি তাদের সাথে (সেখানে) উপস্থিত ছিলাম না।” ",
  "আর যদি তোমরা আল্লাহর পক্ষ থেকে কোন অনুগ্রহ (বিজয় ও গনীমত) লাভ করো তাহলে নিশ্চয়ই সে বলবে, —যেন তোমাদের ও তার মধ্যে কোন হৃদ্যতা ছিলনা— “হায়রে, আমি যদি তাদের সঙ্গে থাকতাম তাহলে দারুণভাবে সফল হতাম (বড় একটা দান পেয়ে যেতাম)!” ",
  "তাই যারা আখেরাতের জন্য পার্থিব জীবনকে বিক্রি (ত্যাগ) করতে চায় তারা যেন আল্লাহর পথে যুদ্ধ করে। আর কেউ আল্লাহর পথে যুদ্ধ করে নিহত কিংবা বিজয়ী হলে অচিরেই আমি তাকে এক মহান পুরস্কার দেব। ",
  "তোমাদের কী হয়েছে যে, তোমরা আল্লাহর পথে ও সেইসব দুর্বল নর-নারী ও শিশুদের (রক্ষার) জন্য যুদ্ধ করছ না? যারা বলছে, “হে আমাদের প্রভু! অত্যাচারী অধিবাসীবিশিষ্ট এই জনপদ থেকে আমাদেরকে বের (উদ্ধার) কর। আর তোমার পক্ষ থেকে আমাদের জন্য একজন অভিভাবক দাও এবং তোমার পক্ষ থেকে আমাদের জন্য একজন সাহায্যকারী দাও।” ",
  "যারা ঈমানদার তারা আল্লাহর পথে যুদ্ধ করে। আর যারা কাফের তারা যুদ্ধ করে শয়তানের পথে। অতএব, তোমরা শয়তানের দোসরদের বিরুদ্ধে যুদ্ধ কর। (দেখবে) শয়তানের কৌশল আসলে দুর্বল।\n",
  "তুমি কি তাদেরকে দেখনি, যাদেরকে বলা হয়েছিল, “তোমরা তোমাদের হাত সংযত করো, নামায কায়েম করো ও যাকাত দাও?” তারপর যখন তাদেরকে যুদ্ধের নির্দেশ দেওয়া হল, অমনি তাদের মধ্যে একটি দল মানুষকে ভয় করতে লাগল, ঠিক আল্লাহকে ভয় করার মত কিংবা তার চেয়েও বেশি। তারা বলতে লাগল, “হে আমাদের প্রভু! কেন তুমি আমাদের ওপর যুদ্ধ চাপিয়ে দিলে? আমাদেরকে কিছু সময়ের জন্য অবকাশ দিলে না কেন?” বলে দাও, “এ জগতের ভোগ তো সামান্য। মোত্তাকীদের জন্য পরকালই উত্তম। আর তোমাদেরকে সুতা পরিমাণও জুলুম করা হবে না।” ",
  "তোমরা যেখানেই থাক না কেন, মৃত্যু তোমাদেরকে ধরে ফেলবে; সুরক্ষিত দুর্গে থাকলেও। যদি তাদের ভাল কিছু হয় তাহলে তারা বলে, “এটা আল্লাহর পক্ষ থেকে,” আর যদি খারাপ কিছু হয় তাহলে বলে, “এটা তোমার পক্ষ থেকে।” বল, “সবকিছুই আল্লাহর পক্ষ থেকে।” এ লোকগুলোর হয়েছে কি? তারা কোন কথাই যেন বুঝতে পারে না। ",
  "তোমার কাছে ভাল যা আসে তা আল্লাহর পক্ষ থেকে; আর তোমার খারাপ যা ঘটে তা তোমার নিজের কারণে। আমি তোমাকে মানুষের জন্য একজন রসূল হিসেবে পাঠিয়েছি। আর সাক্ষী হিসেবে আল্লাহই যথেষ্ট। ",
  "যে রসূলের আনুগত্য করে সে আল্লাহরই আনুগত্য করল। আর যে ফিরে যায় (সে যাক), আমি তো তোমাকে তাদের রক্ষক করে পাঠাইনি। ",
  "তারা বলে, “(আমরা) অনুগত আছি।” কিন্তু তোমার কাছ থেকে বেরিয়ে যাওয়ার পর রাতে তাদের একদল তুমি যা বল তার বিপরীত পরিকল্পনা করে। আল্লাহ তাদের এই রাতের পরি-কল্পনা লিখে রাখেন। তাই তুমি তাদেরকে উপেক্ষা করো এবং আল্লাহর ওপর ভরসা কর। কার্যসম্পাদনকারী হিসেবে আল্লাহই যথেষ্ট। ",
  "তবে কি তারা কোরআন সম্পর্কে চিন্তা করে না? এই কোরআন যদি আল্লাহ ছাড়া অন্য কারো কাছ থেকে আসত তাহলে তারা এতে অনেক বৈপরীত্য দেখতে পেত। ",
  "যখন তাদের কাছে নিরাপত্তা কিংবা ভয়ের কোন বিষয় উপস্থিত হয় তখন তারা সেটা প্রচার করে দেয়। (তা না করে) তারা যদি বিষয়টা রসূল ও তাদের মধ্যে দায়িত্বশীলদের গোচরে আনত তাহলে সেটা তাদের থেকে (সরাসরি) এমন লোকেরা জানতে পারত যারা তার সূত্র উদ্‌ঘাটন করতে পারত। তোমাদের ওপর যদি আল্লাহর অনুগ্রহ ও দয়া না থাকত তাহলে অল্প কয়েকজন ছাড়া তোমরা (সবাই) শয়তানের অনুসরণ করতে। ",
  "তুমি আল্লাহর পথে লড়াই কর। তুমি শুধু তোমার নিজের জন্য দায়ী। আর মুমিনদেরকে উদ্বুদ্ধ কর। শিগগিরই আল্লাহ কাফেরদের দাপট থামিয়ে দেবেন। আল্লাহর দাপটই সবচেয়ে প্রবল এবং তাঁর শাস্তিই সবচেয়ে কঠোর। ",
  "যে ব্যক্তি ভাল কাজের সুপারিশ করবে তার জন্য তার (পুণ্যের) একটি অংশ থাকবে, আর যে খারাপ কাজের সুপারিশ করবে তার জন্য তার (পাপের) একটি অংশ থাকবে। আল্লাহ সবকিছু করার শক্তি রাখেন। ",
  "আর যখন তোমাদেরকে কোন অভিবাদন জানানো হয় তখন (তার জবাবে) তোমরা তার চেয়ে আরো ভাল অভিবাদন জানাবে কিংবা (অন্ততপক্ষে) একই অভিবাদন ফিরিয়ে দেবে। আল্লাহ তো সবকিছুরই হিসাব গ্রহণকারী। ",
  "আল্লাহ, তিনি ছাড়া কোন উপাস্য নেই। অবশ্যই তিনি তোমাদেরকে কেয়ামতের দিনে একত্রিত করবেন, এতে কোন সন্দেহ নেই। কথায় আল্লাহর চেয়ে অধিক সত্যবাদী কে হতে পারে?\n",
  "তোমাদের কী হল যে, মোনাফেকদের ব্যাপারে তোমরা দুই দল হয়ে গেলে? অথচ তাদের কৃতকর্মের ফলে আল্লাহ তাদেরকে পেছনের দিকে (অবিশ্বাসের দিকে) ঘুরিয়ে দিয়েছেন। আল্লাহ যাদেরকে পথভ্রষ্ট করেছেন তোমরা কি তাদেরকে পথে আনতে চাও? আসলে আল্লাহ যাকে পথভ্রষ্ট করেন তার জন্য তুমি কোন পথ পাবে না। ",
  "তারা চায়, নিজেরা যেমন কুফরি করেছে তোমরাও তেমনি কুফরি করো এবং এভাবে সবাই একরকম হয়ে যাও। অতএব, তাদের মধ্য থেকে বন্ধু গ্রহণ করো না, যতক্ষণ না তারা আল্লাহর পথে হিজরত করে। যদি তারা রাজি না হয় তাহলে তাদেরকে যেখানেই পাবে ধরবে আর মারবে (হত্যা করবে); আর তাদের মধ্য থেকে কোন অভিভাবক কিংবা সাহায্যকারী গ্রহণ করবে না; ",
  "তাদেরকে ব্যতীত যারা এমন কোন দলের সাথে মিলিত হয় যাদের সাথে তোমাদের কোন শান্তিচুক্তি আছে, অথবা যারা তোমাদের কাছে এমন অবস্থায় আসে যে তাদের মন তোমাদের সাথে অথবা তাদের নিজেদের (গোত্রের) লোকদের সাথে যুদ্ধ করতে অনীহ। আর আল্লাহ ইচ্ছা করলে তোমাদের চেয়ে তাদেরকে অধিক শক্তিশালী করতেন, তখন তারা অবশ্যই তোমাদের সাথে যুদ্ধ করত। অতএব, তারা যদি তোমাদের থেকে সরে যায় এবং তোমাদের সাথে যুদ্ধ না করে সন্ধি করতে চায় তাহলে আল্লাহ তোমাদের জন্য তাদের বিরুদ্ধে কিছু করার পথ রাখেননি (অর্থাৎ তাহলে তোমরা তাদের বিরুদ্ধে কোন ব্যবস্থা গ্রহণ করতে পারবে না)। ",
  "শিগগিরই তোমরা আরো কিছু লোক পাবে যারা তোমাদের কাছে নিরাপত্তা চায় আবার তাদের নিজেদের (গোত্রের) লোকদের কাছেও নিরাপত্তা চায়। এদেরকে যখনই ফেতনার (শির্‌ক, কুফ্‌র, বিশৃংখলা, দাঙ্গা ইত্যাদির) দিকে ফিরে আসতে বলা হয় তখনই তারা আবার তাতে নিপতিত হয়। তাই তারা যদি তোমাদের থেকে সরে না যায় অথবা তোমাদের সাথে সন্ধি না করে কিংবা নিজেদের হাতকে সংযত না রাখে তাহলে যেখানেই পাবে তাদেরকে ধরবে আর হত্যা করবে। আমি তোমাদেরকে এদের বিরুদ্ধে (ব্যবস্থা গ্রহণের) স্পষ্ট কর্তৃত্ব দিয়ে দিলাম। \n",
  "একজন ঈমানদার আরেকজন ঈমানদারকে হত্যা করতে পারে না (কোন ঈমানদারকে হত্যা করলে হত্যাকারী আর ঈমানদার থাকে না), তবে ভুলক্রমে হত্যা করলে ভিন্ন কথা। কেউ যদি কোন ঈমানদার লোককে ভুলক্রমে হত্যা করে তাহলে তাকে একজন ঈমানদার দাস মুক্ত করতে হবে এবং নিহতের পরিবারকে রক্তমূল্য পরিশোধ করতে হবে, তবে তারা মাফ করে দিলে ভিন্ন কথা। যদি নিহত ব্যক্তি তোমাদের কোন শত্রুপক্ষের লোক হয় এবং ঈমানদার হয় তাহলে একজন ঈমানদার দাস মুক্ত করতে হবে। আর যদি এমন কোন গোষ্ঠীর লোক হয় যাদের সাথে তোমাদের শান্তিচুক্তি আছে তাহলে তার পরিবারকে রক্তমূল্য পরিশোধ করতে হবে এবং একজন ঈমানদার দাস মুক্ত করতে হবে। যে তা পারবে না তাকে আল্লাহর কাছ থেকে পাপমুক্তি কামনায় অবিরাম দুই মাস রোযা রাখতে হবে। আল্লাহ মহাজ্ঞানী, প্রজ্ঞাময়। ",
  "আর যে ইচ্ছাকৃতভাবে কোন ঈমানদার লোককে হত্যা করে তার শাস্তি জাহান্নাম, সেখানে সে চিরকাল থাকবে। আল্লাহ তার ওপর রাগান্বিত হয়েছেন, তাকে অভিশপ্ত করেছেন এবং তার জন্য বড় শাস্তির ব্যবস্থা করে রেখেছেন। ",
  "হে ঈমানদারগণ! তোমরা যখন আল্লাহর পথে সফরে বের হবে তখন (সবকিছু) যাচাই করে নেবে এবং যে তোমাদেরকে সালাম দেবে তাকে বলো না, “তুমি মোমেন নও;” তোমরা পার্থিব জীবনের সম্পদ পেতে চাও; অথচ আল্লাহর কাছে অনেক সম্পদ আছে। তোমরাও তো আগে এমন ছিলে; তারপর আল্লাহ তোমাদের প্রতি অনুগ্রহ করেছেন; অতএব, (সবকিছু) যাচাই করে নাও। তোমরা যা কিছু করো আল্লাহ সে সম্বন্ধে নিশ্চয়ই অবহিত রয়েছেন। ",
  "যেসব ঈমানদার অক্ষম নয় অথচ (জেহাদে না গিয়ে ঘরে) বসে থাকে তারা এবং নিজেদের জানমাল দিয়ে আল্লাহর পথে জেহাদকারীরা সমান হতে পারে না। নিজেদের জানমাল দিয়ে জেহাদকারীদেরকে আল্লাহ (ঘরে) বসে থাকা লোকদের চেয়ে মর্যাদায় শ্রেষ্ঠত্ব দিয়েছেন। প্রত্যেককে আল্লাহ কল্যাণের ওয়াদা করেছেন। আর আল্লাহ জেহাদকারীদেরকে বড় পুরষ্কার দিয়ে (ঘরে) বসে থাকা লোকদের চেয়ে শ্রেষ্ঠত্ব দিয়েছেন, ",
  "তাঁর পক্ষ থেকে মর্যাদায়; ক্ষমা ও অনুগ্রহ দিয়েও। আল্লাহ ক্ষমাশীল, দয়ালু।\n",
  "নিজেদের প্রতি জুলুমকারী অবস্থায় ফেরেশতারা যাদের প্রাণ নেয় তাদেরকে তারা প্রশ্ন করে, “তোমরা কি অবস্থায় ছিলে?” উত্তরে তারা বলে, “আমরা পৃথিবীতে দুর্বল ছিলাম।” তারা বলে, “আল্লাহর জমিন কি তোমাদের হিজরত করার মত প্রশস্ত ছিল না?” তাই এসব লোকের নিবাস হল জাহান্নাম, সেটা বড় খারাপ ঠিকানা! ",
  "দুর্বল নর-নারী ও শিশুরা ব্যতীত; যারা কোন উপায় অবলম্বন করতে পারে না এবং কোন পথেরও সন্ধান পায় না। ",
  "আশা আছে, আল্লাহ এদেরকে মার্জনা করবেন। আল্লাহ মার্জনাকারী, ক্ষমাশীল। ",
  "যে আল্লাহর পথে হিজরত করে সে পৃথিবীতে অনেক আশ্রয়স্থল ও প্রাচুর্য লাভ করবে। আর যে ব্যক্তি আল্লাহ ও তাঁর রসূলের উদ্দেশ্যে হিজরত করে নিজের ঘর থেকে বের হয়, তারপর (হিজরতে থাকা অবস্থায়) মারা যায়, তাকে পুরস্কৃত করা আল্লাহর দায়িত্ব হয়ে যায়। আল্লাহ তো ক্ষমাশীল, দয়াময়।\n",
  "তোমরা যখন কোথাও সফরে বের হও তখন যদি কাফেরদের উৎপাতের (আক্রমণের) ভয় থাকে তাহলে নামায সংক্ষিপ্ত করলে তোমাদের কোন পাপ হবে না। নিশ্চয়ই কাফেররা তোমাদের প্রকাশ্য শত্রু। ",
  "আর (কাফেরদের আক্রমণের ভয় থাকা অবস্থায়) যখন তুমি তাদের মাঝে থাকবে এবং তাদের নিয়ে নামায আদায় করবে তখন তাদের একদল তোমার সাথে দাঁড়াবে এবং তারা তাদের অস্ত্র সঙ্গে রাখবে; তারপর যখন তারা সেজদা সম্পন্ন করবে (এক রাকাত সমাপ্ত করবে) তখন তোমাদের পেছনে অবস্থান নেবে এবং নামায পড়েনি এমন আরেকটি দল এসে তোমার সাথে নামায পড়বে; তারাও সতর্ক থাকবে এবং নিজেদের অস্ত্র সঙ্গে রাখবে। কাফেররা চায় তোমরা তোমাদের অস্ত্রশস্ত্র ও মালামাল সম্পর্কে অসতর্ক থাক, যাতে তারা একবারে তোমাদের ওপর ঝাঁপিয়ে পড়তে পারে। আর বৃষ্টির কারণে যদি তোমাদের কষ্ট হয় কিংবা তোমরা অসুস্থ থাক তাহলে (নামায আদায়রত অবস্থায়) অস্ত্র রেখে দিলে তোমাদের কোন পাপ হবে না; তবে তোমরা সতর্ক থাকবে। নিশ্চয়ই আল্লাহ কাফেরদের জন্য লাঞ্ছনাকর শাস্তি প্রস্তুত করে রেখেছেন। ",
  "এভাবে যখন নামায সম্পন্ন করবে তখন দাঁড়িয়ে, বসে এবং শুয়ে আল্লাহকে স্মরণ করবে। তারপর যখন নিশ্চিন্ত (শঙ্কামুক্ত) হবে তখন ঠিকভাবে নামায পড়বে। নামায তো মুমিনদের জন্য এক সময়-নির্ধারিত ফরয। ",
  "তোমরা (শত্রুপক্ষের) লোকদের পেছনে ছুটতে দুর্বল (হতোদ্যম) হয়ো না। (এতে) যদি তোমাদের কষ্ট হয় তাহলে (মনে করবে) তাদেরও তো তোমাদের মতই কষ্ট হচ্ছে; আর তোমরা আল্লাহর কাছ থেকে যে পুরস্কার (জান্নাত) আশা করো তারা তো তা আশা করে না। আল্লাহ মহাজ্ঞানী, প্রজ্ঞাময়।\n",
  "আমি তোমার কাছে সত্য সহকারে কিতাব অবতীর্ণ করেছি, যাতে তুমি আল্লাহর দেখানো (শেখানো) জ্ঞান দ্বারা লোকদের মাঝে বিচার-মীমাংসা করতে পার। তাই তুমি বিশ্বাসঘাতকদের পক্ষে বিতর্ককারী হয়ো না। ",
  "আর আল্লাহর কাছে ক্ষমা প্রার্থনা করো; নিশ্চয়ই আল্লাহ ক্ষমাশীল, পরম দয়ালু। ",
  "যারা নিজেদের সাথে বিশ্বাসঘাতকতা করে তাদের পক্ষে বিতর্ক করো না। বস্তুত আল্লাহ কোন বিশ্বাসঘাতক পাপীকে ভালবাসেন না। ",
  "তারা মানুষের কাছ থেকে (চক্রান্ত) গোপন করতে চায়, কিন্তু আল্লাহর কাছ থেকে গোপন করতে পারে না; কারণ তারা যখন রাতে লুকিয়ে লুকিয়ে এমনসব কথা বলে যা আল্লাহ পছন্দ করেন না তখন তিনি তাদের সাথেই থাকেন। আল্লাহ তাদের কাজকর্ম পরিবেষ্টন করে আছেন। ",
  "দেখ, তোমরাই ইহকালীন জীবনে তাদের পক্ষে বিতর্ক করেছো, কিন্তু কেয়ামতের দিন কে তাদের পক্ষে আল্লাহর সাথে বিতর্ক করবে অথবা কে তাদের কার্যনির্বাহী হবে? ",
  "যে লোক কোন খারাপ কাজ করে কিংবা নিজের প্রতি অন্যায় করে, তারপর আল্লাহর কাছে ক্ষমা চায় সে আল্লাহকে ক্ষমাশীল ও দয়ালু পাবে। ",
  "যে লোক কোন পাপ করে, সে তা নিজের বিরুদ্ধেই করে (তার পরিণাম তাকেই ভোগ করতে হবে)। আল্লাহ মহাজ্ঞানী, পরম প্রাজ্ঞ। ",
  "যে লোক কোন অন্যায় কিংবা পাপ করে, তারপর তা কোন নিরপরাধ লোকের দিকে নিক্ষেপ করে (অর্থাৎ কোন নিরপরাধ লোকের ওপর তার দায় চাপায়) সে একটি অপবাদ ও স্পষ্ট পাপ বহন করল। \n",
  "যদি তোমার ওপর আল্লাহর অনুগ্রহ ও দয়া না থাকত তাহলে তাদের একটি দল অবশ্যই তোমাকে বিভ্রান্ত করার সংকল্প করত। তবে প্রকৃতপক্ষে তারা কেবল নিজেদেরকেই বিভ্রান্ত করছে। তারা তোমার কোনই ক্ষতি করতে পারছে না। আল্লাহ তোমার কাছে কিতাব ও প্রজ্ঞা অবতীর্ণ করেছেন এবং তুমি যা জানতে না তোমাকে তা শিখিয়েছেন। তোমার প্রতি আল্লাহর অনুগ্রহ অনেক বড়। ",
  "তাদের গোপন পরামর্শের অনেকগুলোতে ভাল কিছু নেই। তবে যে দান-ছদকা, ভাল কাজ কিংবা মানুষের মধ্যে শান্তি প্রতিষ্ঠার আদেশ দেয় তার কথা আলাদা। আর যে এসব কাজ আল্লাহর সন্তুষ্টি লাভের জন্য করে, আমি তাকে বড় পুরস্কার দেব। ",
  "সঠিক পথ স্পষ্ট হওয়ার পর কেউ যদি রসূলের বিরুদ্ধাচরণ করে আর মুমিনদের পথ ছাড়া অন্য পথ অনুসরণ করে তাহলে আমি তাকে সেদিকেই ফেরাব যেদিকে সে ফিরতে চেয়েছে এবং তাকে জাহান্নামের আগুনে দগ্ধ করব। সেটা কত খারাপ গন্তব্য!\n",
  "আল্লাহর সাথে শরীক করা হলে তিনি তা ক্ষমা করেন না। এছাড়া আর সব (পাপ) তিনি যাকে ইচ্ছা ক্ষমা করে দেন। আর যে ব্যক্তি আল্লাহর সাথে শরীক করে সে সুদূর (অপনোদন করা কঠিন এমন) বিভ্রান্তিতে পতিত হয়। ",
  "তারা (মুশরিকরা) তাঁকে (আল্লাহকে) বাদ দিয়ে কেবল নারী দেবতাদেরকেই ডাকে, তারা কেবল অবাধ্য শয়তানকেই ডাকে; ",
  "যাকে আল্লাহ অভিশাপ দিয়েছেন; আর যে বলেছিল, “আমি অবশ্যই তোমার বান্দাদের মধ্য থেকে একটি নির্দিষ্ট অংশকে আমার অনুসারী করে নেব। ",
  "আমি অবশ্যই তাদেরকে বিপথগামী করব, আমি অবশ্যই তাদের মাঝে মিথ্যা আশা জাগাব, আমি অবশ্যই তাদেরকে আদেশ দেব যার ফলে তারা পশুর কান কর্তন করবেই, আমি অবশ্যই তাদেরকে আদেশ দেব যার ফলে তারা আল্লাহর সৃষ্টি বিকৃত করবেই।” তবে যে আল্লাহর পরিবর্তে শয়তানকে বন্ধুরূপে গ্রহণ করে সে স্পষ্টতই ক্ষতিগ্রস্ত হয়। ",
  "সে তাদের সাথে ওয়াদা করে এবং তাদেরকে আশান্বিত করে। শয়তান তো আসলে প্রতারণা করার জন্যই তাদের সাথে ওয়াদা করে থাকে। ",
  "এদেরই আবাস হল জাহান্নাম। সেখান থেকে তারা কোন পালানোর জায়গা পাবে না। ",
  "আর যারা ঈমান এনেছে এবং সৎকাজ করেছে আমি তাদেরকে জান্নাতে প্রবেশ করাব যার তলদেশ দিয়ে নদী প্রবাহিত হয়। সেখানে তারা অনন্তকাল ধরে বাস করবে। এটা আল্লাহর সত্য ওয়াদা। কথায় আল্লাহর চেয়ে সত্যবাদী আর কে আছে? ",
  "তোমাদের আশা অনুযায়ী কিংবা কিতাবধারীদের আশা অনুযায়ী কিছু হবে না। যে খারাপ কাজ করবে সে তার প্রতিফল পাবে এবং আল্লাহ ছাড়া সে নিজের জন্য কোন অভিভাবক কিংবা সাহায্যকারী পাবে না। ",
  "ঈমানদার অবস্থায় যে পুরুষ কিংবা নারী সৎকাজ করবে তারা জান্নাতে প্রবেশ করবে। তাদের প্রতি সামান্য পরিমাণও অবিচার করা হবে না। ",
  "যে সৎকর্মশীল ব্যক্তি নিজেকে আল্লাহর জন্য সমর্পণ করে এবং একনিষ্ঠ হয়ে ইবরাহীমের ধর্ম অনুসরণ করে, ধর্মের ব্যাপারে তার চেয়ে কে শ্রেষ্ঠ? আল্লাহ ইবরাহীমকে অন্তরঙ্গ বন্ধুরূপে গ্রহণ করেছেন। ",
  "আসমান ও জমিনে যা কিছু আছে তা আল্লাহরই। আল্লাহ সবকিছু পরিবেষ্টন করে আছেন।\n",
  "তারা তোমার কাছে নারীদের ব্যাপারে (তাদের করণীয়) জানতে চায়। বল, “তাদের ব্যাপারে (তোমাদের করণীয়) আল্লাহ তোমাদেরকে জানাচ্ছেন। অধিকন্তু যে এতিম মেয়েদেরকে তোমরা তাদের নির্ধারিত প্রাপ্য দাও না অথচ তাদেরকে বিয়ে করতে চাও তাদের ব্যাপারে এবং দুর্বল নিপীড়িত শিশুদের ব্যাপারে তিনি তোমাদেরকে কিতাবের মাধ্যমে (তোমাদের করণীয়) জানাচ্ছেন। তিনি তোমাদেরকে এতিমদের প্রতি ন্যায়বিচার করতেও বলছেন। তোমরা ভাল যা কিছু করো আল্লাহ তা অবগত আছেন। ",
  "যদি কোন নারী তার স্বামীর কাছ থেকে দুর্ব্যবহার কিংবা উপেক্ষার আশঙ্কা করে তাহলে তারা নিজেদের মধ্যে আপোস-মীমাংসা করে নিলে কারো কোন দোষ হবে না। আপোস-মীমাংসাই ভাল। আর মানুষের মনে তো (সর্বদা) স্বার্থচিন্তা বর্তমান থাকে। তবে তোমরা যদি ভাল কাজ করো এবং তাকওয়া অবলম্বন করো তাহলে (জেনে রেখো,) তোমরা যা কিছু করো আল্লাহ তার খবর রাখেন। ",
  "তোমরা চাইলেও নারীদের (তোমাদের স্ত্রীদের) প্রতি যথাযথ ন্যায়বিচার করতে পারবে না। তবুও একজনের প্রতি পুরোপুরি ঝুঁকে পড়ে আরেকজনকে ঝুলন্ত অবস্থায় ফেলে রেখো না। আর যদি তোমরা ভাল কাজ করো এবং তাকওয়া অবলম্বন করো তাহলে (জেনে রেখো,) অবশ্যই আল্লাহ ক্ষমাশীল, দয়ালু। ",
  "আর যদি তারা (স্বামী-স্ত্রী) পরস্পর বিচ্ছিন্ন হয়ে যায় তাহলে আল্লাহ তাঁর প্রাচুর্য (সম্পদ) দ্বারা প্রত্যেককে অভাবমুক্ত করবেন। আল্লাহ প্রাচুর্যময়, প্রজ্ঞাবান। ",
  "আসমান ও জমিনে যা কিছু আছে তা সবই আল্লাহর। বস্তুত তোমাদের পূর্বে যাদেরকে কিতাব দেওয়া হয়েছে তাদেরকে এবং তোমাদেরকে আমি নির্দেশ দিয়েছি যে, আল্লাহকে ভয় কর। আর যদি তোমরা (আল্লাহর আদেশ) অমান্য করো তাহলেও আসমান ও জমিনে যা কিছু আছে তা সবই আল্লাহর। আল্লাহ অভাবমুক্ত, প্রশংসিত। ",
  "আসমান ও জমিনে যা কিছু আছে তা সবই আল্লাহর। কর্মবিধায়ক হিসেবে আল্লাহই যথেষ্ট। ",
  "হে মানুষ! তিনি যদি ইচ্ছা করেন তাহলে তোমাদেরকে নিয়ে গিয়ে (তোমাদের স্থলে) অন্যদেরকে নিয়ে আসতে পারেন। আল্লাহ তা করার ক্ষমতা রাখেন। ",
  "যে ইহকালের পুরস্কার চায় (তার জানা উচিত), আল্লাহর কাছে ইহকাল ও পরকালের (উভয় জগতের) পুরস্কার রয়েছে। আল্লাহ সবকিছু শোনেন, সবকিছু দেখেন।\n",
  "হে ঈমানদারগণ! তোমাদের নিজেদের কিংবা পিতামাতা ও আত্মীয়-স্বজনের বিপক্ষে গেলেও তোমরা আল্লাহর (পক্ষে) সাক্ষী হিসেবে ন্যায়ের ওপর অটল থাকবে। (সাক্ষ্য যার বিরুদ্ধে যাবে) সে ধনী হোক বা গরীব হোক আল্লাহই উভয়ের ভাল রক্ষক। অতএব, তোমরা প্রবৃত্তির অনুসরণ করো না, পাছে (ন্যায় থেকে) বিচ্যুত হও। আর যদি তোমরা (সাক্ষ্য) ঘুরিয়ে দাও কিংবা এড়িয়ে যাও তাহলে (জেনে রাখবে) তোমরা যা কিছু করো আল্লাহ তা অবগত আছেন। ",
  "হে ঈমানদারগণ! তোমরা আল্লাহ ও তাঁর রসূলকে (যথার্থভাবে) বিশ্বাস করো এবং তিনি যে কিতাব তাঁর রসূলের ওপর নাযিল করেছেন ও যে কিতাব তার আগে নাযিল করেছিলেন তাও বিশ্বাস কর। যে ব্যক্তি আল্লাহ, তাঁর ফেরেশতাগণ, তারঁ কিতাবসমূহ, তাঁর রসূলগণ ও শেষ দিনকে (পরকালকে) অবিশ্বাস করবে সে সুদূর (গুরুতর) বিভ্রান্তিতে পতিত হবে। ",
  "যারা একবার বিশ্বাস করে পুনরায় অবিশ্বাস করেছে, তারপর আবার বিশ্বাস করে আবারো অবিশ্বাস করেছে ও অবিশ্বাসের মাত্রা আরো বাড়িয়ে দিয়েছে আল্লাহ তাদেরকে ক্ষমা করবেন না এবং কোন পথও দেখাবেন না। ",
  "মোনাফেকদেরকে জানিয়ে দাও যে, তাদের জন্য এক বেদনাদায়ক শাস্তি নির্ধারিত আছে। ",
  "যারা ঈমানদারদের বাদ দিয়ে কাফেরদের সাথে বন্ধুত্ব করে তারা কি তাদের কাছে ক্ষমতা চায়? আসলে সব ক্ষমতা তো আল্লাহরই। ",
  "তিনি তো কিতাবে ইতিমধ্যেই তোমাদেরকে বলে দিয়েছেন যে, তোমরা যখন আল্লাহর আয়াতসমূহকে অমান্য করতে ও বিদ্রূপ করতে শুনবে তখন তোমরা তাদের সাথে (অমান্যকারী ও বিদ্রূপকারীদের সাথে) বসবে না, যতক্ষণ না তারা অন্য কথায় লিপ্ত হয়। তাহলে (তাদের সাথে বসলে) তোমরাও তাদের মতই হবে। নিশ্চয়ই আল্লাহ মোনাফেক ও কাফেরদের সকলকে জাহান্নামে একত্র করবেন। ",
  "যারা তোমাদের ব্যাপারে প্রতীক্ষায় থাকে; যদি তোমাদের জন্য আল্লাহর পক্ষ থেকে কোন বিজয় আসে তাহলে তারা বলে, “আমরা কি তোমাদের সাথে ছিলাম না?” আর যদি কাফেরদের কোন সাফল্য আসে তাহলে (তাদেরকে) বলে, “আমরা কি তোমাদের ওপর কর্তৃত্ব করিনি এবং তোমাদেরকে মুমিনদের হাত থেকে রক্ষা করিনি?” আল্লাহ কেয়ামতের দিন তোমাদের মধ্যে মীমাংসা করবেন। আর আল্লাহ কাফেরদের জন্য ঈমানদারদের বিরুদ্ধে (সাফল্যের) কোন রাস্তা রাখবেন না।\n",
  "বস্তুত মোনাফেকরা (ঈমানের ভান করে) আল্লাহর সাথে প্রতারণা করছে, তিনিও তাদের সাথে প্রতারণা করবেন (তাদের প্রতারণার বিরুদ্ধে পাল্টা ব্যবস্থা নেবেন)। আর তারা যখন নামাযের জন্য দাঁড়ায় তখন অলসভাবে লোক-দেখানোর জন্য দাঁড়ায়; তারা আল্লাহকে অল্পই স্মরণ করে। ",
  "তারা এই অবস্থার মধ্যে (ঈমান ও কুফরির মধ্যে) দোদুল্যমান; না এদের দিকে না ওদের দিকে। আর আল্লাহ যাকে পথভ্রষ্ট করেন তার জন্য তুমি কোন পথ পাবে না। ",
  "হে ঈমানদারগণ! তোমরা ঈমানদারদের বাদ দিয়ে কাফেরদেরকে বন্ধু হিসেবে গ্রহণ করো না। তোমরা কি আল্লাহর জন্য নিজেদের বিরুদ্ধে একটি স্পষ্ট প্রমাণ যোগাড় করে দিতে চাও? ",
  "মোনাফেকদের জায়গা হবে জাহান্নামের সর্বনিম্ন স্তরে। আর তুমি তাদের জন্য কোন সাহায্যকারী পাবে না; ",
  "সেই সব লোক ব্যতীত যারা তওবা করে, নিজেদের অবস্থা সংশোধন করে, আল্লাহকে (আল্লাহর বিধানকে) আঁকড়ে ধরে এবং শুধু আল্লাহর (সন্তুষ্টির) জন্য নিজেদের ধর্মে একনিষ্ঠ থাকে। এমন লোকেরা মুমিনদের সাথে থাকবে। আর আগামীতে আল্লাহ মুমিনদেরকে এক মহান প্রতিদান দেবেন। ",
  "তোমরা যদি কৃতজ্ঞতা প্রকাশ করো ও ঈমানদার হও তাহলে আল্লাহ তোমাদেরকে শাস্তি দেবেন কেন? আল্লাহ তো পুরস্কারদাতা, মহাজ্ঞানী।",
  "আল্লাহ খারাপ কথার প্রচারণা পছন্দ করেন না; তবে কারো প্রতি জুলুম হয়ে থাকলে তার কথা আলাদা। আল্লাহ সবকিছু শোনেন, সবকিছু জানেন। ",
  "তোমরা যদি কোন ভাল কাজ প্রকাশ করো কিংবা তা গোপন করো অথবা (কারো) কোন দোষ ক্ষমা করে দাও, তাহলে (জানবে) আল্লাহও ক্ষমাশীল, সর্বশক্তিমান। ",
  "যারা আল্লাহ ও তাঁর রসূলদেরকে (মূলত) অবিশ্বাস করে, (বিশ্বাসের ক্ষেত্রে) আল্লাহ ও রসূলদের মধ্যে পার্থক্য করতে চায় আর বলে, “আমরা কতককে বিশ্বাস করি আর কতককে বিশ্বাস করি না” এবং এর মধ্যবর্তী কোন পথ অবলম্বন করতে চায়, ",
  "তারাই প্রকৃতপক্ষে কাফের; আর আমি (এই) কাফেরদের জন্য লাঞ্ছনাকর শাস্তি প্রস্তুত করে রেখেছি। ",
  "আর যারা আল্লাহ ও তাঁর রসূলদেরকে বিশ্বাস করে এবং (বিশ্বাসের ক্ষেত্রে) তাদের কারো মধ্যে পার্থক্য করে না, তিনি তাদেরকে অবশ্যই তাদের পুরস্কার দেবেন। আল্লাহ তো ক্ষমাশীল, পরম দয়ালু।\n",
  "কিতাবীরা (ইহুদিরা) তোমাকে আসমান থেকে একটি কিতাব নাযিল করাতে বলে। বস্তুত তারা মূসার কাছে এর চেয়েও বড় জিনিস চেয়েছিল। তারা বলেছিল, “(হে মূসা!) তুমি প্রকাশ্যে আমাদেরে আল্লাহকে দেখাও।” তখন তাদের এই অন্যায়ের জন্যই তাদের ওপর বজ্রপাত হয়েছিল। অতঃপর তাদের কাছে স্পষ্ট প্রমাণাদি আসার পরেও তারা বাছুর পূজা করেছিল। আমি তাও ক্ষমা করেছিলাম। আর মূসাকে আমি এক স্পষ্ট কর্তৃত্ব দিয়েছিলাম। ",
  "আর তাদের কাছ থেকে প্রতিজ্ঞা নেওয়ার জন্য তূর পাহাড়কে তাদের ওপরে তুলে ধরেছিলাম এবং তাদেরকে বলেছিলাম, “অবনতমস্তকে দরজায় প্রবেশ করো”; তাদেরকে বলেছিলাম, “শনিবারের ব্যাপারে বাড়াবাড়ি করো না”। এভাবে তাদের কাছ থেকে কঠোর প্রতিজ্ঞা নিয়েছিলাম। ",
  "তাদের প্রতিজ্ঞা ভঙ্গ করার কারণে, আল্লাহর বিধানসমূহ অমান্য করার কারণে, অন্যায়ভাবে রসূলদেরকে হত্যা করার কারণে এবং “আমাদের অন্তরসমূহ আচ্ছাদিত” এ কথা বলার কারণে (তাদের ওপর শাস্তি নেমে এসেছিল)। বরং তাদের কুফরির কারণেই আল্লাহ তা (তাদের অন্তরসমূহ) সীল করে দিয়েছেন; তাই তারা অল্পই বিশ্বাস করে। ",
  "(তাদের ওপর শাস্তি নেমে এসেছিল) তাদের কুফরির কারণে, মরিয়মের প্রতি গুরুতর অপবাদ আরোপ করার কারণে ",
  "এবং “আমরা মরিয়মের পুত্র আল্লাহর রসূল ঈসা মসীহকে হত্যা করেছি” তাদের এ কথা বলার কারণে; অথচ তারা তাকে হত্যা করেনি, ক্রুশবিদ্ধও করেনি; বরং তারা ধাঁধায় পড়েছিল। আর যারা তার ব্যাপারে মতভেদ করেছিল তারা আসলে তার ব্যাপারে সন্দিহান ছিল। ধারণার বশবর্তী হওয়া ব্যতীত তার সম্বন্ধে তাদের কোন জ্ঞান ছিল না। আর এটা নিশ্চিত যে, তারা তাকে হত্যা করেনি; ",
  "বরং আল্লাহ তাকে নিজের কাছে উঠিয়ে নিয়েছেন। আল্লাহ পরাক্রমশালী, প্রজ্ঞাময়। ",
  "মৃত্যুর পূর্বে কিতাবীদের সবাই অবশ্যই তাকে (ঈসাকে আল্লাহর রসূল বলে) বিশ্বাস করবে, আর কেয়ামতের দিন সে তাদের বিরুদ্ধে সাক্ষী হবে। ",
  "(প্রথমে) বৈধ করা হয়েছিল এমন কতিপয় ভাল জিনিস আমি ইহুদিদের জন্য অবৈধ করে দিয়েছি তাদের জুলুমের কারণে, আল্লাহর পথে অনেককে বাধা দেওয়ার কারণে, ",
  "নিষেধ করা সত্ত্বেও সুদগ্রহণের কারণে এবং অন্যায়ভাবে মানুষের সম্পদ ভক্ষণ (হরণ) করার কারণে। আর তাদের মধ্যে যারা কাফের তাদের জন্য আমি এক যন্ত্রণা-দায়ক শাস্তি প্রস্তুত রেখেছি। ",
  "কিন্তু তাদের মধ্যে যারা জ্ঞানে পরিপক্ক তারা এবং ঈমানদাররা তোমার কাছে যা নাযিল করা হয়েছে এবং তোমার পূর্বে যা নাযিল করা হয়েছিল তা বিশ্বাস করে; আর যারা নামায সুসম্পাদন করে, যাকাত দান করে এবং আল্লাহ ও পরকাল বিশ্বাস করে আমি তাদেরকে এক মহান পুরস্কার দেব। \n",
  "আমি তোমার কাছে ওহী পাঠিয়েছি; যেমন ওহী পাঠিয়েছিলাম নূহের কাছে ও তার পরবর্তী নবীদের কাছে। আরো ওহী পাঠিয়েছিলাম ইবরাহীম, ইসমাঈল, ইসহাক, ইয়াকূব ও তার সন্তানদের কাছে এবং ঈসা, আইয়ূব, ইউনুস, হারূন ও সোলায়মানের কাছে। আর দাউদকে দিয়েছিলাম যবূর। ",
  "আর কিছু রসূল পাঠিয়েছি যাদের কথা তোমাকে আগেই বলেছি আবার কিছু রসূল পাঠিয়েছি যাদের কথা তোমাকে বলিনি। আর মূসার সাথে আল্লাহ সরাসরি কথা বলেছেন। ",
  "রসূলদের পাঠিয়েছিলাম সুসংবাদদাতা ও সতর্ককারী হিসেবে; যাতে রসূল আসার পরে আল্লাহর বিরুদ্ধে মানুষের কোন অজুহাত না থাকে। আল্লাহ হলেন পরাক্রমশালী, পরম প্রাজ্ঞ। ",
  "তবে আল্লাহ তোমার কাছে যা নাযিল করেছেন সে সম্পর্কে তিনি সাক্ষ্য দিচ্ছেন যে, তিনি তা নিজ জ্ঞানে নাযিল করেছেন; ফেরেশতারাও (তেমন) সাক্ষ্য দিচ্ছে। আর সাক্ষী হিসেবে আল্লাহই যথেষ্ট। ",
  "যারা (সত্যকে) অবিশ্বাস করে এবং আল্লাহর পথ থেকে (মানুষকে) ফিরিয়ে রাখে তারা দারুণভাবে বিপথগামী হয়েছে। ",
  "যারা (সত্যকে) অবিশ্বাস করে এবং (সত্য গোপন করে) অন্যায় করে আল্লাহ তাদেরকে ক্ষমা করবেন না এবং তাদেরকে কোন পথও দেখাবেন না, ",
  "জাহান্নামের পথ ছাড়া; সেখানে তারা অনন্তকাল বাস করবে। এটা আল্লাহর পক্ষে সহজ। ",
  "হে মানুষ! রসূল তো তোমাদের কাছে তোমাদের প্রভুর পক্ষ থেকে সত্য নিয়ে এসেছেন; এখন তোমরা বিশ্বাস করো; এতে তোমাদেরই মঙ্গল হবে। আর যদি অবিশ্বাস করো তাহলে (জেনে রেখো) আসমান ও জমিনে যা কিছু আছে সবই আল্লাহর। আর আল্লাহ মহাজ্ঞানী, পরম প্রাজ্ঞ। ",
  "হে কিতাবধারীরা! তোমরা তোমাদের ধর্মের ব্যাপারে বাড়াবাড়ি করো না এবং আল্লাহ সম্পর্কে সত্য ছাড়া কোন কথা বলো না। বস্তুত মরিয়মপুত্র ঈসা মসীহ আল্লাহর রসূল ও তাঁর বাণী, যা তিনি মরিয়মের কাছে প্রেরণ করেন এবং তাঁর কাছ থেকে আগত এক রূহ (আদেশ)। অতএব, তোমরা আল্লাহ ও তাঁর রসূলদেরকে বিশ্বাস কর। আর “তিন (অর্থাৎ প্রভু হচ্ছে তিনের সমষ্টি এমন কথা)” বলো না। (এমন কথা বলা থেকে) বিরত থাক; এতে তোমাদের মঙ্গল হবে। বস্তুত আল্লাহ হচ্ছেন একক উপাস্য। তাঁর কোন সন্তান হওয়া থেকে তিনি পবিত্র। আসমান ও জমিনে যা কিছু আছে সব তাঁরই। আর কর্মবিধায়ক হিসেবে আল্লাহই যথেষ্ট।\n",
  "মসীহ (ঈসা) আল্লাহর বান্দা হতে কখনো অস্বীকার করবে না; (আল্লাহর) খুব কাছের ফেরেশতারাও না। আর যারা তাঁর এবাদত করতে অস্বীকার করবে ও অহঙ্কারী হবে আল্লাহ তাদের সকলকে অচিরেই তাঁর কাছে একত্রিত করবেন। ",
  "অতএব, যারা ঈমান এনেছে ও সৎকাজ করেছে তিনি তাদেরকে তাদের ন্যায্য পুরস্কার দেবেন এবং নিজ অনুগ্রহে আরো বেশি দেবেন। আর যারা (তাঁর এবাদত করতে) অস্বীকার করেছে ও অহঙ্কারী হয়েছে তিনি তাদেরকে কষ্টদায়ক শাস্তি দেবেন এবং তারা নিজেদের জন্য আল্লাহ ব্যতীত কোন অভিভাবক কিংবা সাহায্যকারী পাবে না। ",
  "হে মানুষ! তোমাদের কাছে তোমাদের প্রভুর কাছ থেকে প্রমাণ এসেছে এবং আমি তোমাদের কাছে স্পষ্ট আলো (কোরআন) নাযিল করেছি। ",
  "অতএব, যারা আল্লাহকে বিশ্বাস করেছে ও তাঁকে (তাঁর দ্বীনকে) শক্তভাবে ধরে রেখেছে তিনি তাদেরকে নিজের দয়া ও অনুগ্রহে (জান্নাতে) স্থান দেবেন এবং তাঁর দিকের সরল পথে পরিচালিত করবেন। ",
  "লোকেরা তোমার কাছে (বিধান) জানতে চায়। বল, “আল্লাহ তোমাদেরকে জ্ঞকালালাহঞ্চ (পিতৃহীন ও নিঃসন্তান ব্যক্তি) সম্পর্কে জানাচ্ছেন। যদি কোন পুরুষ মারা যায় যার কোন সন্তান নেই কিন্তু একজন বোন আছে তাহলে এই বোন পাবে ভাইয়ের রেখে-যাওয়া সম্পদের অর্ধেক।” আবার বোনের কোন সন্তান না থাকলে (সে মারা যাওয়ার পর) ভাই তার উত্তরাধিকারী হবে। (মৃতের) যদি দুই বোন থাকে তাহলে তারা পাবে রেখে-যাওয়া সম্পদের দুই তৃতীয়াংশ। আর যদি ভাই ও বোন উভয়ই থাকে তাহলে (তাদের) একজন পুরুষ পাবে দুজন নারীর অংশের সমান। তোমরা বিভ্রান্ত হতে পার বলে আল্লাহ তোমাদেরকে স্পষ্টভাবে বুঝিয়ে দিচ্ছেন। আর আল্লাহ সবকিছুই সম্যক অবগত।",
  "হে ঈমানদারগণ! তোমরা অঙ্গীকারসমূহ পূরণ কর। তোমাদের জন্য চতুষ্পদ জন্তু হালাল করা হল, সেগুলো ব্যতীত যেগুলো তোমাদের কাছে উল্লেখ করা হবে (এই সূরার ",
  "হে ঈমানদারগণ! তোমরা আল্লাহর নিদর্শনসমূহের, পবিত্র মাসসমূহের, কোরবানির পশুর, গলায় মালা-পরানো চিহ্নিত পশুর এবং প্রভুর অনুগ্রহ ও সন্তুষ্টি লাভের আশায় পবিত্র গৃহের (কাবার) উদ্দেশ্যে গমনকারীদের অসম্মান করো না। আর যখন তোমরা এহরাম থেকে মুক্ত হবে তখন শিকার করতে পার। তোমাদেরকে পবিত্র মসজিদে (কাবায়) যেতে বাধা দিয়েছিল বলে কোন সমপ্রদায়ের শত্রুতা যেন তোমাদেরকে বাড়াবাড়ি করতে প্ররোচিত না করে। তোমরা সৎকাজ ও দ্বীনদারিতে পরস্পর সহযোগিতা করো, পাপ ও বাড়াবাড়িতে সহযোগিতা করো না; আর আল্লাহকে ভয় করো; নিশ্চয়ই আল্লাহ কঠোর শাস্তিদাতা। ",
  "তোমাদের জন্য (খাওয়া) নিষিদ্ধ করা হয়েছে: মৃত প্রাণী, রক্ত, শূকরের মাংস, আল্লাহ ব্যতীত অন্যের নামে জবাইকৃত প্রাণী, শ্বাসরোধ করে মারা হয়েছে এমন প্রাণী, আঘাত করে মারা হয়েছে এমন প্রাণী, পড়ে গিয়ে মারা গিয়েছে এমন প্রাণী, শিংএর আঘাতে মারা গিয়েছে এমন প্রাণী, হিংস্র জন্তুর খাওয়া প্রাণী— (মরার আগে) তোমরা জবাই করতে পারলে তা ব্যতীত— এবং পূজার বেদীতে জবাইকৃত প্রাণী। তীর দ্বারা তোমাদের ভাগ্য জানতে চাওয়াও নিষিদ্ধ। এগুলো পাপের কাজ। আজ কাফেররা তোমাদের দ্বীন সম্পর্কে হতাশ হয়ে পড়েছে। অতএব, তাদেরকে ভয় করো না, বরং আমাকেই ভয় কর। আজ আমি তোমাদের জন্য তোমাদের দ্বীন পূর্ণ করলাম, তোমাদের জন্য আমার অনুগ্রহ সম্পূর্ণ করলাম এবং দ্বীন হিসেবে ইসলামকে তোমাদের জন্য পছন্দ করলাম। তবে পাপপ্রবণ না হয়ে কেবল তী\\ ক্ষুধায় কেউ যদি (নিষিদ্ধ খাবার খেতে) বাধ্য হয়, তাহলে আল্লাহ তো ক্ষমাশীল ও দয়ালু। ",
  "লোকেরা তোমার কাছে জানতে চায় কি কি তাদের জন্য হালাল করা হয়েছে। বল, “তোমাদের জন্য যাবতীয় পবিত্র জিনিস হালাল করা হয়েছে। আর তোমরা শিকারে পাঠানোর জন্য যেসব শিকারী পশু-পাখি প্রশিক্ষণ দিয়েছো এবং আল্লাহ তোমাদেরকে যেভাবে শিখিয়েছেন তাদেরকেও তোমরা সেভাবেই শিক্ষা দিচ্ছ, এরা তোমাদের জন্য যে শিকার ধরে আনে তোমরা তা খেতে পার, তবে (শিকার ধরে আনার উদ্দেশ্যে এদেরকে প্রেরণকালে) তার ওপর আল্লাহর নাম নেবে; আর আল্লাহকে ভয় করবে। নিশ্চয়ই আল্লাহ দ্রুত হিসাব গ্রহণ করেন।” ",
  "আজ তোমাদের জন্য পবিত্র বস্তুসমূহ বৈধ করা হল। কিতাবধারীদের খাদ্য তোমাদের জন্য বৈধ এবং তোমাদের খাদ্য তাদের জন্য বৈধ। সতী-সাধ্বী মুসলিম নারী ও তোমাদের পূর্বের কিতাবধারীদের সতী-সাধ্বী নারীও (তোমাদের জন্য বৈধ), যখন তোমরা তাদেরকে মোহরানা দিয়ে বিয়ে করবে, অবৈধ যৌনকর্ম কিংবা বান্ধবী গ্রহণের জন্য নয়। ঈমানের বিষয় যে অবিশ্বাস করে তার কর্ম নিষ্ফল হয়ে গেল। পরকালেও সে ক্ষতিগ্রস্তদের অন্তর্ভুক্ত হবে।\n",
  "হে ঈমানদারগণ! যখন তোমরা নামাযের জন্য উঠবে (উদ্যোগী হবে) তখন মুখমণ্ডল ও কনুই পর্যন্ত হাত ধোবে, মাথা মুছবে এবং গোড়ালির ওপরের গিঁঠ পর্যন্ত পা ধোবে। যদি তোমরা অপবিত্র অবস্থায় থাক তবে পবিত্র হয়ে নেবে। আর তোমরা যদি অসুস্থ হও (এবং পানি ব্যবহারে ক্ষতির আশংকা থাকে) কিংবা সফরে থাক, অথবা তোমাদের কেউ পায়খানা থেকে (মলমূত্র ত্যাগ করে) আসে, কিংবা তোমরা নারীদের সংসর্গে যাও আর (অযু/গোসল করার জন্য) পানি না পাও তাহলে পবিত্র মাটি দ্বারা তায়াম্মুম করবে অর্থাৎ ঐ মাটি দ্বারা তোমাদের মুখমণ্ডল ও হাত মুছে নেবে। আল্লাহ তোমাদেরকে অসুবিধায় ফেলতে চান না, কিন্তু পবিত্র রাখতে চান এবং তোমাদের প্রতি তাঁর নেয়ামত পূর্ণ করতে চান, যাতে তোমরা ধন্য হও। ",
  "তোমাদের প্রতি আল্লাহর অনুগ্রহ ও তোমাদের কাছ থেকে নেওয়া তাঁর অঙ্গীকারের কথা স্মরণ করো, যখন তোমরা বলেছিলে, “আমরা শুনেছি ও মেনে নিয়েছি”, আর আল্লাহকে ভয় করো; নিশ্চয়ই আল্লাহ অন্তরের বিষয় সম্যক অবগত। ",
  "হে ঈমানদারগণ! আল্লাহর জন্য ন্যায়ের সাক্ষীরূপে তোমরা অবিচল থেকো। কোন সমপ্রদায়ের শত্রুতা যেন ন্যায়বিচার না করতে তোমাদেরকে প্ররোচিত না করে। তোমরা ন্যায়বিচার করবে। এটা তাকওয়ার অধিকতর কাছাকাছি। আর আল্লাহকে ভয় কর। তোমরা যা কিছু করো আল্লাহ নিশ্চয়ই তার খবর রাখেন। ",
  "যারা বিশ্বাস করে এবং সৎকাজ করে তাদের জন্য ক্ষমা ও মহান পুরস্কার আছে বলে আল্লাহ তাদেরকে ওয়াদা দিয়েছেন। ",
  "আর যারা অবিশ্বাস করে এবং আমার নিদর্শনসমূহকে মিথ্যা বলে তারাই জাহান্নামের অধিবাসী। ",
  "হে ঈমানদারগণ! তোমাদের প্রতি আল্লাহর অনুগ্রহের কথা স্মরণ করো, যখন একটি সমপ্রদায় তোমাদের দিকে তাদের হাত বাড়াতে চেয়েছিল, কিন্তু তিনি তাদের হাত তোমাদের থেকে নিবৃত্ত করেছিলেন। আর আল্লাহকে ভয় কর। ঈমানদাররা যেন আল্লাহর ওপরই নির্ভর করে।\n",
  "আল্লাহ বনী ইসরাঈল (ইহুদিদের) থেকে অঙ্গীকার নিয়েছিলেন। আর আমি তাদের মধ্য থেকে বার জন নেতা নিযুক্ত করেছিলাম। আল্লাহ বলেছিলেন, “আমি তোমাদের সাথেই আছি। যদি তোমরা নামায কায়েম করো, যাকাত দান করো, আমার রসূলদেরকে বিশ্বাস করো ও তাদেরকে সাহায্য করো এবং আল্লাহকে একটি উত্তম ঋণ দাও তাহলে আমি তোমাদের পাপসমূহ মোচন করে দেব এবং তোমাদেরকে সেই জান্নাতে স্থান দেব যার তলদেশ দিয়ে নদী প্রবাহিত হয়। কিন্তু এর পরও তোমাদের মধ্যে যে কুফরি করবে সে অবশ্যই সরল পথ থেকে বিচ্যুত হবে।” ",
  "অতএব, তাদের অঙ্গীকারভঙ্গের কারণে আমি তাদেরকে অভিসম্পাত দিয়েছি এবং তাদের অন্তরসমূহ কঠিন করেছি। তারা শব্দসমূহের সঠিক অর্থ বিকৃত করে। তাদেরকে যা স্মরণ করিয়ে দেওয়া হয়েছিল তার একটি গুরুত্বপূর্ণ অংশ তারা ভুলে গিয়েছে। তুমি তাদের অল্পসংখ্যক লোক ছাড়া সবসময় তাদের মধ্যে কোন না কোন বিশ্বাসঘাতক দলের সন্ধান পাবে। তবে তাদেরকে তুমি ক্ষমা করে দিও এবং উপেক্ষা করে যেয়ো। নিশ্চয়ই আল্লাহ সৎকর্মশীলদের ভালবাসেন। ",
  "যারা বলে, “আমরা খ্রিষ্টান” আমি তাদের থেকেও অঙ্গীকার নিয়েছিলাম; কিন্তু তাদেরকে যে কথা স্মরণ করিয়ে দেওয়া হয়েছিল তারাও তার একটা গুরুত্বপূর্ণ অংশ ভুলে গিয়েছে। এজন্যই আমি কেয়ামত পর্যন্ত তাদের মধ্যে পারস্পরিক শত্রুতা ও বিদ্বেষ সঞ্চারিত করেছি। আল্লাহ তাদেরকে অচিরেই তাদের কৃতকর্ম অবহিত করবেন। ",
  "হে কিতাবীরা! তোমাদের কাছে আমার রসূল এসেছেন। তোমরা (আল্লাহর) কিতাবের যা যা গোপন করতে তিনি তার অনেককিছু তোমাদের কাছে প্রকাশ করেন এবং অনেককিছু মার্জনা করেন। তোমাদের কাছে আল্লাহর পক্ষ থেকে এক বিশেষ আলো ও একটি স্পষ্ট কিতাব এসেছে। ",
  "যারা আল্লাহর সন্তুষ্টি লাভ করতে চায় এই কিতাব দ্বারা তিনি তাদেরকে শান্তির পথ দেখান, নিজ হুকুমে তাদেরকে অন্ধকার থেকে আলোতে বের করে আনেন এবং সরল পথে পরিচালিত করেন। ",
  "যারা বলে, “আল্লাহ তো মরিয়মের পুত্র মসীহ” তারা অবশ্যই কুফরির মধ্যে রয়েছে। বল, “তাহলে আল্লাহ যদি মরিয়মের পুত্র মসীহ ও তার মাকে এবং পৃথিবীতে যারা আছে তাদের সকলকে ধ্বংস করতে চান তাহলে কে আছে যে আল্লাহর ইচ্ছার বিরুদ্ধে কিছু করার ক্ষমতা রাখে?” আসমান-জমিন ও তার মধ্যবর্তী সবকিছুর কর্তৃত্ব আল্লাহরই। তিনি যা চান সৃষ্টি করেন। আল্লাহ সবকিছু করতে সক্ষম। ",
  "ইহুদি ও খ্রিষ্টানরা বলে, “আমরা আল্লাহর সন্তান ও তাঁর প্রিয়জন।” বল, “তাহলে তোমাদের পাপের কারণে তিনি তোমাদের শাস্তি দেন কেন? তোমরা বরং তাঁর সৃষ্ট অন্যদের মতই মানুষ।” তিনি যাকে ইচ্ছা ক্ষমা করেন এবং যাকে ইচ্ছা শাস্তি দেন। আসমান-জমিন ও তার মধ্যবর্তী সবকিছুর কর্তৃত্ব আল্লাহরই। তাঁর কাছেই (সবকিছুর) প্রত্যাবর্তন। ",
  "হে কিতাবধারীরা! তোমাদের কাছে আমার রসূল এসেছেন যিনি রসূলদের আগমনধারায় একটি বিরতির পর এসে তোমাদেরকে সবকিছু বুঝিয়ে দিচ্ছেন; না হলে  তোমরা বলতে, “আমাদের কাছে কোন সুসংবাদদাতা কিংবা সতর্ককারী আসেনি।” সেজন্যই তোমাদের কাছে একজন সুসংবাদদাতা ও সতর্ককারী এসেছেন। আর আল্লাহ সবকিছুই করতে সক্ষম। \n",
  "(স্মরণ করো) যখন মূসা তার লোকদেরকে বলেছিল, “হে আমার লোকেরা! তোমাদের প্রতি আল্লাহর অনুগ্রহ স্মরণ করো, যখন তিনি তোমাদের মধ্যে নবী পাঠিয়েছেন, তোমাদেরকে রাজা বানিয়েছেন এবং তোমাদেরকে এমন জিনিস দিয়েছেন যা পৃথিবীর কাউকে দেননি।” ",
  "“হে আমার সমপ্রদায়! আল্লাহ তোমাদের জন্য যে পবিত্র ভূমি নির্দিষ্ট করে রেখেছেন তোমরা সেখানে (ফিলিস্তীনে) প্রবেশ করো এবং পশ্চাদপসরণ করো না, তা করলে ক্ষতিগ্রস্ত হবে।” ",
  "তারা বলেছিল, “হে মূসা! সেখানে তো একদল মহাশক্তিধর লোক আছে। তারা যতক্ষণ না সেখান থেকে বের হয় আমরা সেখানে প্রবেশ করব না। তারা যদি সেখান থেকে বের হয় তাহলে অবশ্যই আমরা প্রবেশ করব।” ",
  "যারা ভয় করছিল তাদের মধ্য থেকে আল্লাহর অনুগ্রহপ্রাপ্ত দুজন বলল, “তোমরা তাদের (মোকাবেলার) উদ্দেশ্যে দরজায় প্রবেশ কর। প্রবেশ করলেই তোমরা বিজয়ী হবে। আর তোমরা যদি (যথার্থ) ঈমানদার হও তাহলে আল্লাহর ওপরই আস্থা রাখ।” ",
  "তারা বলেছিল, “হে মূসা! ওরা যতক্ষণ ভিতরে থাকবে ততক্ষণ আমরা কিছুতেই সেখানে ঢুকব না। সুতরাং তুমি ও তোমার প্রভু যাও এবং তোমরা দুজনেই (শত্রুর সাথে) যুদ্ধ করো; আমরা এখানেই বসে থাকব।” ",
  "মূসা বলল, “হে প্রভু! আমি ও আমার ভাই ছাড়া অন্যদের ওপর আমার কোন ক্ষমতা নেই; তাই তুমি আমাদের দুজনকে (এই) অবাধ্য লোকদের থেকে আলাদা করে দাও।” ",
  "আল্লাহ বললেন, “তাহলে এই পবিত্র ভূমি তাদের জন্য চল্লিশ বছর পর্যন্ত নিষিদ্ধ থাকবে। তারা পৃথিবীতে দিগ্‌ভ্রান্ত হয়ে ঘুরবে। সুতরাং তুমি (এই) অবাধ্য লোকদের জন্য দুঃখ করো না।”\n",
  "ওদেরকে আদমের দুই পুত্রের (হাবীল ও ক্বাবীল) ঘটনা ঠিকঠিকভাবে শোনাও; যখন তারা (আল্লাহর উদ্দেশ্যে) একটি করে কোরবানি করেছিল। তাদের একজনের কোরবানি কবুল হল, অন্যজনের হল না। তখন দ্বিতীয়জন (প্রথমজনকে) বলল, “আমি তোমাকে খুন করে ফেলব।” প্রথমজন বলল, “আল্লাহ তো কেবল মোত্তাকীদের কোরবানি কবুল করেন।” ",
  "“তুমি যদি আমাকে হত্যা করার জন্য আমার দিকে তোমার হাত বাড়াও, আমি তোমাকে হত্যা করার জন্য তোমার দিকে আমার হাত বাড়াব না; (কারণ) আমি তো সারা জাহানের প্রভু আল্লাহকে ভয় করি।” ",
  "“আমি চাই, তুমি আমার ও তোমার (দুজনেরই) পাপ মাথায় নিয়ে জাহান্নামের অধিবাসীদের অন্তর্ভুক্ত হও। আর সেটাই জালেমদের শাস্তি।” ",
  "তখন দ্বিতীয়জন নিজের ভাইকে হত্যা করার জন্য মনের সায় পায় এবং তাকে হত্যা করে ক্ষতিগ্রস্তদের (পাপীদের) তালিকাভুক্ত হয়। ",
  "তখন আল্লাহ একটি কাক পাঠান। হত্যাকারী তার ভাইয়ের মৃতদেহ কীভাবে লুকাবে তাকে তা দেখিয়ে দেওয়ার জন্য কাকটি মাটি খুঁড়তে লাগল। এটা দেখে সে বলল, “হায়রে! আমি কি আমার ভাইয়ের মৃতদেহটি লুকাতে এই কাকটির মতও বুদ্ধি খাটাতে পারলাম না?” পরে সে অনুতপ্ত হয়। ",
  "এ কারণেই বনী ইসরাঈলের জন্য আমি যে বিধান নির্দিষ্ট করে দিয়েছি তা হল, কেউ যদি কোন মানুষ হত্যার প্রতিশোধ ছাড়া কিংবা পৃথিবীতে অশান্তি সৃষ্টির অভিযোগ ছাড়া কাউকে হত্যা করে সে যেন সব মানুষকেই হত্যা করল; আবার কেউ যদি কারো জীবন রক্ষা করে সে যেন সব মানুষেরই জীবন রক্ষা করল। আমার রসূলগণ তো তাদের কাছে স্পষ্ট প্রমাণ নিয়ে এসেছিল। তারপরও তাদের অনেকেই পৃথিবীতে সীমালঙ্ঘন করে চলেছে। ",
  "আল্লাহ ও তাঁর রসূলের সাথে যারা যুদ্ধ করে আর পৃথিবীতে অশান্তি সৃষ্টি করে বেড়ায় তাদের শাস্তি এই যে, তাদেরকে হত্যা করা হবে অথবা শূলে চড়ানো হবে কিংবা বিপরীত দিক থেকে তাদের হাত-পা কেটে দেওয়া হবে অথবা তাদেরকে দেশ থেকে বহিষ্কার করা হবে। এটা হল তাদের জন্য দুনিয়ার লাঞ্ছনা। (এ ছাড়া) আখেরাতেও তাদের জন্য রয়েছে বড় রকমের শাস্তি। ",
  "তবে যারা তোমাদের কব্জায় আসার পূর্বে তওবা করবে তারা এর ব্যতিক্রম। সে ক্ষেত্রে জেনে রাখবে, আল্লাহ ক্ষমাশীল ও পরম দয়ালু।\n",
  "হে ঈমানদারগণ! তোমরা আল্লাহকে ভয় করো, তাঁর নৈকট্যলাভের উপায় অন্বেষণ করো এবং তাঁর পথে জেহাদ করো, যাতে তোমরা সফল হতে পার। ",
  "পৃথিবীতে যা কিছু আছে তা সব এবং তার সাথে আরো সমপরিমাণ সম্পদ যদি কাফেরদের হয় এবং তারা রোয কেয়ামতের শাস্তি থেকে নিষ্কৃতি পাওয়ার জন্য এগুলো বিনিময় হিসেবে দিতে চায় তবুও তাদের কাছ থেকে তা গ্রহণ করা হবে না। তাদের জন্য যন্ত্রণাদায়ক শাস্তি অবধারিত আছে। ",
  "তারা আগুন থেকে বের হতে চাইবে, কিন্তু তারা সেখান থেকে আর বের হবে না; তাদের জন্য রয়েছে স্থায়ী শাস্তি। ",
  "পুরুষ চোর ও নারী চোর উভয়ের হাত কেটে দাও। এটা তাদের কৃতকর্মের প্রতিফল এবং আল্লাহর পক্ষ থেকে এক দৃষ্টান্তমূলক শাস্তি। আল্লাহ পরাক্রমশালী, প্রজ্ঞাময়। ",
  "কিন্তু কেউ যদি অন্যায় করার পর তওবা করে আর সৎকাজ করে তাহলে আল্লাহ তাকে নিশ্চয়ই ক্ষমা করে দেবেন। আল্লাহ তো ক্ষমাশীল ও দয়ালু। ",
  "তুমি কি জান না যে, আসমান ও জমিনের আধিপত্য শুধু আল্লাহরই? তিনি যাকে চান শাস্তি দেন এবং যাকে চান ক্ষমা করে দেন। আল্লাহ সবকিছুই করতে সক্ষম। ",
  "হে রসূল! যারা কুফরির দিকে ধাবিত হয় তাদের আচরণে তুমি যেন দুঃখ না পাও। এদের মধ্যে একদল আছে যারা মুখে বলে, “আমরা ঈমান এনেছি” অথচ তাদের অন্তরে ঈমান নেই। আবার ইহুদিদের মধ্যে একদল আছে যারা মিথ্যা শুনতে আগ্রহী, তারা অন্য একদল লোকের কথাও শুনছে যারা তোমার কাছে আসেনি। ওরা শব্দসমূহের সঠিক অর্থ বিকৃত করে। ওরা (ওদের চরদের) বলে, “তোমাদেরকে যদি এটা দেওয়া হয় তাহলে তা নেবে আর যদি তা না দেওয়া হয় তাহলে দূরে থাকবে।” আসলে আল্লাহ যাকে পথভ্রষ্ট রাখতে চান তার জন্য তুমি আল্লাহর ইচ্ছার বিরুদ্ধে কিছুই করতে পারবে না। ওরা হল সেইসব লোক যাদের অন্তর আল্লাহ বিশুদ্ধ করতে চান না। তাদের জন্য পৃথিবীতে আছে লাঞ্ছনা আর পরকালে রয়েছে ভয়ানক শাস্তি। ",
  "তারা মিথ্যা শুনতে আগ্রহী, হারাম খেতে অভ্যস্ত। তবে তারা যদি তোমার কাছে (বিচারের জন্য) আসে তাহলে তাদের মধ্যে বিচার করে দিও অথবা তাদের দিক থেকে মুখ ফিরিয়ে নিও। যদি তুমি তাদের দিক থেকে মুখ ফিরিয়ে নাও তাহলে তারা তোমার কোনই ক্ষতি করতে পারবে না। আর যদি বিচার করো তাহলে তাদের মধ্যে সুবিচার করো। নিশ্চয়ই আল্লাহ সুবিচারকারীদের ভালবাসেন। ",
  "তবে তাদের কাছে আল্লাহর বিধানসম্বলিত তাওরাত থাকতে তারা তোমাকে বিচারক মানবে কীভাবে? এর পরও তারা মুখ ফিরিয়ে নেয়; কারণ, তারা ঈমানদার নয়।\n",
  "নিশ্চয়ই আমি পথনির্দেশ ও আলোসম্বলিত তাওরাত নাযিল করেছিলাম। এর দ্বারা (আল্লাহর) আজ্ঞাবহ নবীরা, ধার্মিক ব্যক্তিরা এবং যাজকেরা ইহুদিদের মধ্যে বিচারকাজ সম্পন্ন করত। কারণ, তাদের ওপরই আল্লাহর (এই) কিতাব সংরক্ষণের ভার দেওয়া হয়েছিল। তারা এর সাক্ষীও ছিল। অতএব, তোমরা মানুষকে ভয় করো না, বরং আমাকে ভয় করো এবং নগণ্য মূল্যে আমার আয়াতসমূহ বিক্রি করো না। আর যারা আল্লাহর নাযিলকৃত বিধান অনুসারে বিচার করে না তারাই কাফের। ",
  "তাওরাতে আমি তাদের জন্য বিধিবদ্ধ করেছিলাম যে, প্রাণের বদলে প্রাণ, চোখের বদলে চোখ, নাকের বদলে নাক, কানের বদলে কান, দাঁতের বদলে দাঁত এবং জখমের বদলে সমান জখম। তবে কেউ মাফ করে দিলে তা তার জন্য পাপের প্রায়শ্চিত্য হবে। আর যারা আল্লাহর নাযিলকৃত বিধান অনুসারে বিচার করে না তারাই জালেম। ",
  "তাদের পরপরই আমি মরিয়ম-তনয় ঈসাকে পাঠিয়েছি। সে ছিল তার পূর্ববর্তী কিতাব তাওরাতের সত্যায়নকারী। আমি তাকে ইনজীল (কিতাব) দিয়েছি, যাতে আছে পথনির্দেশ ও আলো এবং যা তার পূর্ববর্তী কিতাব তাওরাতের সত্যায়নকারী আর মোত্তাকীদের জন্য পথনির্দেশ ও উপদেশ। ",
  "ইনজীলে আল্লাহ যে বিধান নাযিল করেছেন ইনজীলধারীরা যেন সে অনুসারে বিচার করে। আর যারা আল্লাহর নাযিলকৃত বিধান অনুসারে বিচার করে না তারাই ফাসেক। ",
  "আমি তোমার কাছে যথার্থই কিতাব (আল-কোরআন) নাযিল করেছি যা তার পূর্ববর্তী কিতাবের সত্যায়নকারী ও তার প্রহরী। অতএব, আল্লাহর অবতীর্ণ বিধান অনুসারে তাদের মধ্যে বিচার-মীমাংসা করো আর তোমার কাছে আগত সত্য ছেড়ে তাদের ইচ্ছাকে প্রশ্রয় দিও না। তোমাদের প্রত্যেকের জন্য আমি একটি বিধান ও পথ নির্ধারণ করে দিয়েছি। আল্লাহ চাইলে তোমাদেরকে একটিমাত্র জাতি বানাতে পারতেন, কিন্তু (তা করেননি) যাতে তোমাদেরকে যা দিয়েছেন সে বিষয়ে তোমাদেরকে পরীক্ষা করতে পারেন। অতএব, তোমরা পাল্লা দিয়ে ভাল কাজ কর। আল্লাহর কাছেই তোমাদের সবার প্রত্যাবর্তন। তখন তোমরা যে সব বিষয় নিয়ে মতভেদ করতে সে সম্বন্ধে তিনি তোমাদেরকে অবহিত করবেন। ",
  "আর তুমি আল্লাহর অবতীর্ণ বিধান অনুসারে তাদের মধ্যে বিচার-মীমাংসা করবে, তাদের ইচ্ছাকে প্রশ্রয় দেবে না এবং তাদের থেকে সাবধান থাকবে যাতে তারা তোমাকে আল্লাহর অবতীর্ণ কতিপয় বিধান থেকে দূরে সরাতে না পারে। অনন্তর তারা যদি মুখ ফিরিয়ে নেয় (আল্লাহর বিধান মানতে রাজি না হয়) তাহলে জেনে রাখবে, আল্লাহ তাদের কোন কোন পাপের কারণে তাদেরকে শাস্তি দিতে চান। আর মানুষের মধ্যে অনেকেই তো অবাধ্য। ",
  "তাহলে কি তারা জাহিলিয়াত আমলের বিচার-মীমাংসা কামনা করে? বিচারের ক্ষেত্রে দৃঢ় বিশ্বাসীদের জন্য আল্লাহর চেয়ে কে ভাল?\n",
  "হে ঈমানদারগণ! তোমরা ইহুদি ও খ্রিষ্টানদেরকে বন্ধু হিসেবে গ্রহণ করো না। তারা পরস্পর পরস্পরের বন্ধু। তোমাদের মধ্যে কেউ তাদের সাথে বন্ধুত্ব করলে সে তাদেরই দলভুক্ত হবে। আল্লাহ কখনো জালেমদেরকে হেদায়েত করেন না। ",
  "এবং যাদের অন্তরে ব্যাধি আছে তুমি তাদেরকে ওদের মাঝে ছুটে যেতে দেখবে। তারা বলে, “আমাদের ভয় হয়, না জানি আমাদের ওপর কোন বিপদ এসে পড়ে।” তবে শিগগিরই আল্লাহ বিজয় অথবা তাঁর পক্ষ থেকে কোন নির্দেশ দেবেন; তখন তারা তাদের মনে যা লুকিয়ে রাখত সেজন্য অনুতপ্ত হবে। ",
  "আর ঈমানদাররা বলবে, “এরাই কি তারা যারা আল্লাহর নামে জোরালো শপথ করে বলেছিল যে, তারা তোমাদের সাথেই আছে?” তাদের কর্মসমূহ নিষ্ফল হয়ে গিয়েছে; যার ফলে তারা ক্ষতিগ্রস্ত হয়েছে। ",
  "হে ঈমানদারগণ! তোমাদের মধ্যে যারা স্বীয় ধর্ম ত্যাগ করবে তাদের স্থলে আল্লাহ এমন একদল লোক নিয়ে আসবেন যাদেরকে তিনি ভালবাসবেন এবং তারাও তাঁকে ভালবাসবে; তারা মুমিনদের প্রতি নরম আর কাফেরদের প্রতি কঠোর হবে এবং তারা আল্লাহর পথে জেহাদ করবে ও কোন নিন্দুকের নিন্দায় ভীত হবে না। এটা আল্লাহর অনুগ্রহ, তিনি যাকে ইচ্ছা তা দান করেন। আল্লাহ বড় দানশীল, মহাজ্ঞানী। ",
  "বস্তুত তোমাদের বন্ধু হল আল্লাহ, তাঁর রসূল আর বিশ্বাসীগণ—যারা বিনয়াবনত হয়ে নামায সুসম্পন্ন করে ও যাকাত দেয়। ",
  "আর যারা আল্লাহ, তাঁর রসূল ও বিশ্বাসীদেরকে বন্ধুরূপে গ্রহণ করে (তারাই আল্লাহর দল), আল্লাহর এই দলই বিজয়ী হবে।\n",
  "হে ঈমানদারগণ! তোমাদের পূর্ববর্তী কিতাবধারীদের মধ্যে যারা তোমাদের দ্বীনকে ঠাট্টা ও খেলার বস্তু মনে করে তাদেরকে এবং কাফেরদেরকে তোমরা বন্ধুরূপে গ্রহণ করো না। আর আল্লাহকে ভয় করো, যদি তোমরা (যথার্থ) ঈমানদার হও। ",
  "তোমরা যখন নামাযের ডাক দাও তখন তারা একে ঠাট্টা ও খেলার বস্তু মনে করে। এর কারণ, তারা নির্বোধ। ",
  "বল, “হে কিতাবধারীরা! তোমরা কি আমাদের সাথে এ ছাড়া অন্য কোন কারণে বৈরী আচরণ করছ যে, আমরা আল্লাহর প্রতি এবং আমাদের কাছে ও আমাদের পূর্বে যে কিতাব নাযিল করা হয়েছে তার প্রতি ঈমান এনেছি, আর তোমাদের অধিকাংশই (আল্লাহর) অবাধ্য?” (অর্থাৎ তোমরা তো শুধু এ কারণেই আমাদের সাথে বৈরী আচরণ করছ।) ",
  "বল, “আল্লাহর পক্ষ থেকে প্রতিফল হিসেবে তার চেয়েও খারাপ কিছু কি আমি তোমাদেরকে জানাব?” আল্লাহ যাদেরকে অভিশপ্ত করেছেন ও যাদের ওপর ক্রুদ্ধ হয়েছেন, তাদের (ইহুদিদের) মধ্যে যাদেরকে বানর ও শূকর বানিয়েছেন এবং যারা তাগূতের (ভ্রান্ত উপাস্য বা শয়তানের) উপাসনা করেছে, তাদের স্থান অধিকতর নিকৃষ্ট এবং তারা সৎপথ থেকে অধিকতর বিভ্রান্ত। ",
  "তারা যখন তোমাদের কাছে আসে তখন বলে, “আমরা বিশ্বাস করেছি”, অথচ তারা অবিশ্বাস নিয়ে প্রবেশ করেছিল এবং তারা অবিশ্বাস নিয়েই বেরিয়ে গিয়েছে। তারা যা গোপন করত আল্লাহ তা ভালভাবে অবহিত আছেন। ",
  "তুমি তাদের অনেককে পাপ, বাড়াবাড়ি ও হারাম খাওয়ায় তৎপর দেখবে। তারা যা করছে আসলে তা খুবই খারাপ। ",
  "(তাদের) ধার্মিক ব্যক্তিরা ও যাজকেরা কেন তাদেরকে পাপের কথা বলতে ও হারাম খেতে নিষেধ করে না? তারা যা করছে আসলে তা খুবই খারাপ। ",
  "ইহুদিরা বলে, “আল্লাহর হাত বদ্ধ (তিনি ব্যয় করছেন না)।” এ কথা বলার কারণে তাদের হাতই বদ্ধ হোক এবং তারা অভিশপ্ত হোক! বরং তাঁর (কুদরতী) দুই হাত প্রসারিত (মুক্ত)। তিনি যেভাবে ইচ্ছা ব্যয় করেন। তোমার কাছে তোমার প্রভুর পক্ষ থেকে যা নাযিল করা হয়েছে নিশ্চয়ই তা তাদের অনেকের অবাধ্যতা ও অবিশ্বাস বাড়িয়ে দেবে। আমি কেয়ামত পর্যন্ত তাদের মধ্যে শত্রুতা ও বিদ্বেষ সঞ্চারিত করেছি। তারা যখনই যুদ্ধের আগুন জ্বালিয়েছে আল্লাহ তখনই তা নিভিয়ে দিয়েছেন। তারা পৃথিবীতে অশান্তি সৃষ্টি করে বেড়ায়; আর আল্লাহ অশান্তি সৃষ্টিকারীদের ভালবাসেন না। ",
  "কিতাবীরা যদি ঈমান আনত ও তাকওয়া অবলম্বন করত তাহলে আমি তাদের পাপসমূহ মার্জনা করে দিতাম এবং তাদেরকে সুখের বাগানে (বেহেশতে) প্রবেশ করাতাম। ",
  "তারা যদি তাওরাত ও ইনজীল এবং তাদের কাছে তাদের প্রভুর পক্ষ থেকে যা নাযিল করা হয়েছে তা (আল-কোরআন) সঠিকভাবে মেনে চলত তাহলে তারা তাদের ওপর থেকে এবং তাদের পায়ের নিচ থেকে খাদ্যের যোগান পেত। তাদের মধ্যে কিছু লোক আছে সৎপথের অনুসারী। তবে তাদের অনেকেই খারাপ কাজ করে।\n",
  "হে রসূল! তোমার কাছে তোমার প্রভুর পক্ষ থেকে যা নাযিল করা হয়েছে তা প্রচার কর। যদি তুমি তা না করো তাহলে তো তুমি তাঁর বার্তা পৌঁছে দিলে না। আল্লাহ তোমাকে মানুষ থেকে রক্ষা করবেন। আল্লাহ তো কাফেরদেরকে পথ দেখান না। ",
  "বল, “হে কিতাবীরা! যতক্ষণ না তোমরা তাওরাত ও ইনজীল এবং তোমাদের কাছে তোমাদের প্রভুর পক্ষ থেকে যা নাযিল করা হয়েছে তা (আল-কোরআন) সঠিকভাবে মেনে চলবে ততক্ষণ তোমরা কোন পথেই নেই।” তোমার কাছে তোমার প্রভুর পক্ষ থেকে যা নাযিল করা হয়েছে নিশ্চয়ই তা তাদের অনেকের অবাধ্যতা ও অবিশ্বাস বাড়িয়ে দেবে। অতএব, অবিশ্বাসীদের জন্য দুঃখ করো না। ",
  "মুসলমান, ইহুদি, ছাবিয়ী, খ্রিষ্টান এদের মধ্যে যারা আল্লাহ ও পরকাল বিশ্বাস করেছে এবং সৎকাজ করেছে তাদের কোন ভয় নেই এবং তারা দুঃখিতও হবে না। ",
  "আমি বনী ইসরাঈলের কাছ থেকে প্রতিজ্ঞা নিয়েছিলাম এবং তাদের কাছে অনেক রসূল পাঠিয়েছিলাম। (তবে) যখনই কোন রসূল তাদের কাছে এমন বিষয় নিয়ে আসত যা তাদের মনঃপূত হত না তখনই তারা (তাদের) কতককে মিথ্যুক বলত আবার কতককে হত্যা করত। ",
  "তারা মনে করেছিল যে, (তাদের) কোন শাস্তি হবে না। তাই তারা অন্ধ ও বধির হয়েছিল। তারপর আল্লাহ তাদেরকে ক্ষমা করেছিলেন। (কিন্তু) পুনরায় তাদের মধ্যে অনেকে অন্ধ ও বধির হল। তারা যা করে আল্লাহ তা দেখতে পান। ",
  "যারা বলে, “আল্লাহ হলেন মরিয়মের পুত্র মসীহ” তারা নিশ্চয়ই কাফের হয়ে গিয়েছে। অথচ মসীহ বলেছেন, “হে বনী ইসরাঈল! তোমরা আল্লাহর এবাদত করো যিনি আমার প্রভু এবং তোমাদেরও প্রভু।” যে আল্লাহর সাথে শরীক করে আল্লাহ তার জন্য জান্নাত হারাম করে দিয়েছেন। তাই জাহান্নামই তার বাসস্থান। আর জালেমদের কোন সাহায্যকারী নেই। ",
  "যারা বলে, “আল্লাহ হলেন তিনজনের তৃতীয়জন” তারা নিশ্চয়ই কাফের হয়ে গিয়েছে। অথচ এক উপাস্য ছাড়া (অন্য) কোন উপাস্য নেই। তারা যদি তাদের এ ধরনের কথা বন্ধ না করে তাহলে তাদের কাফেরদের ওপর যন্ত্রণাদায়ক শাস্তি আসবেই। ",
  "তবে কি তারা আল্লাহর দিকে ফিরে আসবে না কিংবা তাঁর কাছে ক্ষমা চাইবে না? আল্লাহ তো ক্ষমাশীল, পরম দয়ালু। ",
  "মরিয়মপুত্র মসীহ একজন রসূলমাত্র। তার আগেও অনেক রসূল চলে গিয়েছে। আর তার মা একজন সত্যনিষ্ঠ মহিলা। তারা দুজনেই খাবার খেত। দেখ, কীভাবে আমি ওদের জন্য নিদর্শনসমূহ বর্ণনা করছি। তারপর দেখ, ওরা কীভাবে (সত্য থেকে) বিচ্যুত হচ্ছে। ",
  "বল, “তোমরা কি আল্লাহ ব্যতীত এমন কিছুর ইবাদত করো যা তোমাদের কোন ক্ষতি কিংবা উপকার করার ক্ষমতা রাখে না? বরং আল্লাহই সবকিছু শোনেন, সবকিছু জানেন।” ",
  "বল, “হে কিতাবধারীরা! তোমরা তোমাদের ধর্মের ব্যাপারে বাড়াবাড়ি করো না—যা ঠিক নয়—এবং এমন লোকদের ইচ্ছানুসারে কাজ করো না যারা ইতিপূর্বে নিজেরা বিপথগামী হয়েছে, অনেককে বিপথগামী করেছে এবং সঠিক পথ থেকে বিচ্যুত হয়েছে।”\n",
  "বনী ইসরাঈলের কাফেররা তাদের অবাধ্যতা ও সীমালংঘনের কারণে দাঊদ ও মরিয়মপুত্র ঈসা কর্তৃক অভিশপ্ত হয়েছিল। ",
  "তারা যে নিকৃষ্ট কাজ করত তা থেকে একে অপরকে বারণ করত না। তারা যা করত তা অবশ্যই খারাপ। ",
  "তুমি তাদের অনেককে কাফেরদের সাথে বন্ধুত্ব করতে দেখবে। তারা নিজেদের জন্য যা সঞ্চয় করেছে তা অবশ্যই খারাপ! যে কারণে আল্লাহ তাদের ওপর ক্রুদ্ধ হয়েছেন এবং তারা চিরকাল আযাবের মধ্যে থাকবে। ",
  "যদি তারা আল্লাহর প্রতি, নবীর প্রতি ও তার নিকট অবতীর্ণ বিষয়ের প্রতি (যথার্থ) ঈমান আনত তাহলে তাদেরকে (কাফেরদেরকে) বন্ধুরূপে গ্রহণ করত না। কিন্তু তাদের মধ্যে অনেকেই পাপাচারী। ",
  "তুমি অবশ্যই দেখতে পাবে যে, মুমিনদের জন্য কঠোরতর শত্রুতা পোষণকারী মানুষ হচ্ছে ইহুদি ও মুশরিকরা; এবং তাদের জন্য ঘনিষ্ঠতর হৃদ্যতা পোষণকারী মানুষ হচ্ছে তারা যারা বলে “আমরা খ্রিষ্টান”। এর কারণ, এদের মধ্যে পুরোহিত ও পাদ্রীরা রয়েছে এবং তারা অহংকার করে না।",
  "(যারা নিজেদেরকে খ্রিষ্টান বলে) তারা যখন রসূলের কাছে নাযিলকৃত বাণী শোনে তখন তুমি দেখতে পাও, তারা যে সত্য চিনতে পেরেছে তার কারণে তাদের চোখ অশ্রুপূর্ণ হয়ে ওঠে। তারা বলে, “হে আমাদের প্রভু! আমরা বিশ্বাস করেছি, অতএব, আমাদেরকে সাক্ষীদের তালিকাভুক্ত করে নাও।” ",
  "“কেন আমরা আল্লাহকে ও আমাদের কাছে আগত সত্যকে বিশ্বাস করব না এবং আশা করব না যে, আমাদের প্রভু আমাদেরকে ভাল লোকদের সঙ্গে (জান্নাতে) প্রবেশ করান?” ",
  "তাদের এই কথার প্রতিদানস্বরূপ আল্লাহ তাদেরকে জান্নাত দান করবেন যার তলদেশ দিয়ে নদী প্রবাহিত হবে, সেখানে তারা চিরকাল থাকবে। এটা সৎকর্মশীল-দের প্রতিদান। ",
  "আর যারা অবিশ্বাস করেছে আর আমার নিদর্শনসমূহকে মিথ্যা বলেছে তারাই জাহান্নামের অধিবাসী হবে।\n",
  "হে ঈমানদারগণ! তোমাদের জন্য আল্লাহ যে সব উৎকৃষ্ট বস্তু হালাল করেছেন তোমরা তা হারাম করো না এবং সীমালংঘন করো না। আল্লাহ সীমালংঘনকারীদেরকে ভালবাসেন না। ",
  "তোমরা আল্লাহর দেওয়া হালাল ও পবিত্র জিনিস খাও এবং আল্লাহকে ভয় করো, যাকে তোমরা বিশ্বাস কর। ",
  "তোমাদের ভুল শপথের জন্য আল্লাহ তোমাদেরকে শাস্তি দেবেন না; তবে ইচ্ছাকৃত শপথ (করে তা ভঙ্গ) করলে তিনি তোমাদেরকে শাস্তি দেবেন। শপথভঙ্গের কাফফারার (পাপ স্খালনের) জন্য তোমরা তোমাদের পরিবার-পরিজনকে যে ধরনের খাবার দাও তার মধ্যম মানে দশজন মিসকীনকে খাবার দেবে, অথবা তাদেরকে বস্ত্রদান করবে কিংবা একজন ক্রীতদাস মুক্ত করে দেবে। কেউ এর কোনটি না পারলে সে তিনদিন রোযা রাখবে। তোমরা কখনো শপথ করলে এটাই তোমাদের শপথের কাফফারা। তোমরা তোমাদের শপথ রক্ষা করবে। এভাবেই আল্লাহ তাঁর বিধানসমূহ তোমাদের জন্য স্পষ্ট করে দেন, যাতে তোমরা কৃতজ্ঞ হও। ",
  "হে ঈমানদারগণ! মদ, জুয়া, মূর্তি, ভাগ্য নির্ণয়ের তীর এগুলো বস্তুত শয়তানের এক একটি ঘৃণ্য কাজ; অতএব, এসব থেকে দূরে থাক, যাতে তোমরা সফল হতে পার। ",
  "বস্তুত মদ ও জুয়ার মাধ্যমে শয়তান চায় তোমাদের পরস্পরের মধ্যে শত্রুতা ও বিদ্বেষ সৃষ্টি করতে এবং তোমাদেরকে আল্লাহর স্মরণ ও নামায থেকে বিরত রাখতে। অতএব, তোমরা কি (এসব) ছাড়বে? ",
  "তোমরা আল্লাহ ও রসূলের অনুগত হও আর সাবধান থাক। যদি তোমরা মুখ ফিরিয়ে নাও তাহলে জেনে রাখবে, পরিষ্কারভাবে (বার্তা) পৌঁছে দেওয়াই আমার রসূলের কাজ। ",
  "যারা বিশ্বাস করে ও সৎকাজ করে তারা পূর্বে যা খেয়েছে তাতে তাদের কোন পাপ নেই, যদি তারা আল্লাহকে ভয় করে, বিশ্বাস করে এবং সৎকাজ করে; আবার আল্লাহকে ভয় করে ও বিশ্বাস করে; আবার আল্লাহকে ভয় করে ও সৎকাজ করে। আল্লাহ সৎকর্মশীলদের ভালবাসেন।\n",
  "হে ঈমানদারগণ! তোমাদের হাত ও বর্শার নাগালের মধ্যের কিছু শিকারের প্রাণী দ্বারা আল্লাহ তোমাদেরকে পরীক্ষা করবেন; যাতে তিনি বুঝতে পারেন, কে তাঁকে না দেখেও ভয় করে। এরপর যে সীমালংঘন করবে তার জন্য রয়েছে যন্ত্রণাদায়ক শাস্তি। ",
  "হে ঈমানদারগণ! তোমরা এহরাম অবস্থায় শিকার বধ করো না। তোমাদের মধ্যে যে ইচ্ছাকৃতভাবে তা বধ করবে তাকে তার ক্ষতিপূরণস্বরূপ বধকৃত জন্তুর অনুরূপ একটি পশু— যা তোমাদের দুজন ন্যায়বান ব্যক্তি ঠিক করে দেবে— কাবায় কোরবানি হিসেবে পৌঁছাতে হবে; অথবা মিসকীন খাওয়ানোর কাফফারা দিতে হবে; কিংবা তার সমপরিমাণ রোযা রাখতে হবে; যাতে সে তার কৃতকর্মের শাস্তি আস্বাদন করে। আগে যা গিয়েছে আল্লাহ তা মাফ করে দিয়েছেন; কিন্তু যে আবার এ কাজ করবে আল্লাহ তাকে শাস্তি দেবেন। আল্লাহ পরাক্রান্ত, প্রতিশোধ গ্রহণকারী। ",
  "তোমাদের জন্য সামুদ্রিক প্রাণী শিকার করা ও তা খাওয়া হালাল করা হয়েছে তোমাদের ও পর্যটকদের সুবিধার জন্য; তবে যতক্ষণ তোমরা এহরামরত থাকবে ততক্ষণ তোমাদের জন্য স্থলের শিকার হারাম করা হয়েছে। আল্লাহকে ভয় করো, যার কাছে তোমাদেরকে একত্রিত করা হবে। ",
  "আল্লাহ পবিত্র ঘর কাবাকে মানুষের কর্মচাঞ্চল্যের কেন্দ্র করেছেন এবং পবিত্র মাস, কোরবানির পশু ও গলায় মালা-পরানো পশুকে তাদের কল্যাণের জন্য নির্ধারিত করেছেন; তা এ জন্য যে, তোমরা যেন জানতে পার, আসমান ও জমিনে যা কিছু আছে আল্লাহ তা জানেন এবং তিনি সবকিছুই ভালভাবে অবগত আছেন। ",
  "জেনে রাখ যে, আল্লাহ কঠোর শাস্তিদাতা এবং এটাও জেনে রাখ যে,আল্লাহ ক্ষমাশীল, পরম দয়ালু। ",
  "রসূলের দায়িত্ব তো কেবল (বার্তা) পৌঁছে দেওয়া। আর তোমরা যা প্রকাশ করো এবং যা গোপন করো আল্লাহ তা জানেন। ",
  "বল, “মন্দের আধিক্য তোমাকে চমৎকৃত করলেও মন্দ আর ভাল সমান নয়। অতএব, হে বুদ্ধিমানেরা! তোমরা আল্লাহকে ভয় করো, যাতে তোমরা সফল হও।”\n",
  "হে ঈমানদারগণ! তোমরা এমনসব জিনিস সম্বন্ধে প্রশ্ন করো না যা তোমাদের কাছে স্পষ্ট করা হলে তোমাদের খারাপ লাগবে। যদি কোরআন অবতরণকালে তোমরা এরকম প্রশ্ন করো তাহলে তোমাদের কাছে তা স্পষ্ট করা হবে। (পেছনে যা হয়েছে) আল্লাহ তা মাফ করে দিয়েছেন। আল্লাহ ক্ষমাপরায়ণ, সহনশীল। ",
  "তোমাদের পূর্বে একটি সমপ্রদায় এরকম প্রশ্ন করেছিল। তারপর এ কারণেই তারা অবিশ্বাসী হয়েছিল। ",
  "বাহীরাহ, সাঞ্চইবাহ, ওয়াছীলাহ কিংবা হাম এর কোনটাই আল্লাহ ঠিক করে দেননি; বরং কাফেররা আল্লাহর ওপর মিথ্যা আরোপ করে; আর তাদের অধিকাংশই বোঝে না।",
  "যখন তাদেরকে বলা হয়, “আল্লাহ যা নাযিল করেছেন তোমরা তার দিকে এবং রসূলের দিকে এসো” তখন তারা বলে, “আমরা আমাদের বাপ-দাদাদেরকে যে পথে পেয়েছি আমাদের জন্য তাই যথেষ্ট।” তাদের বাপ-দাদারা কিছু না বুঝে থাকলেও এবং সঠিক পথে না চলে থাকলেও কি (তারা তাদের পথে চলবে)? ",
  "হে ঈমানদারগণ! তোমরা নিজেদের কথা ভাব। তোমরা যদি সঠিক পথে চল তাহলে বিপথগামীরা তোমাদের ক্ষতি করতে পারবে না। আল্লাহর কাছেই তোমাদের সকলকে ফিরে যেতে হবে। তখন তিনি তোমাদেরকে তোমরা যা করতে তা অবহিত করবেন। ",
  "হে ঈমানদারগণ! যখন তোমাদের মধ্যে কারো মৃত্যু উপস্থিত হয় তখন অসিয়তকালে তোমাদের মধ্য থেকে দুজন ন্যায়পরায়ণ লোককে সাক্ষী রাখবে। অথবা তোমরা সফরে থাকলে এবং সে অবস্থায় তোমাদের মৃত্যুর বিপদ এসে পড়লে তোমাদের ছাড়া অন্যদের মধ্য থেকে দুজন সাক্ষী রাখতে পার। যদি (সাক্ষীদের সততা সম্পর্কে) তোমাদের সন্দেহ হয় তাহলে সাক্ষীদ্বয়কে নামাযের পর ধরে রাখবে এবং তারা আল্লাহর নামে শপথ করে বলবে, “আত্মীয় হলেও আমরা এর বিনিময়ে কোন মূল্য (পার্থিব সুবিধা) নেব না এবং আমরা আল্লাহর সাক্ষ্য গোপন করব না; তা করলে অবশ্যই আমরা পাপীদের অন্তর্ভুক্ত হব।” ",
  "অতঃপর যদি জানা যায় যে, তারা দুজন কোন অপরাধ করেছে তাহলে যাদের বিরুদ্ধে অপরাধ হয়েছে তাদের মধ্য থেকে দুজন নিকটতর আত্মীয় তাদের স্থলাভিষিক্ত হবে। তারপর তারা আল্লাহর নামে শপথ করে বলবে, “নিশ্চয়ই আমাদের সাক্ষ্য তাদের সাক্ষ্যের চেয়ে বেশি সত্য। আর আমরা (সত্যের) অন্যথা করিনি; তা করলে অবশ্যই আমরা জালেমদের অন্তর্ভুক্ত হব।” ",
  "এতেই অধিকতর সম্ভাবনা আছে যে, তারা সঠিকভাবে সাক্ষ্য দেবে অথবা তাদের শপথের পর আবার শপথ নেওয়ার আশঙ্কা করবে। আল্লাহকে ভয় করো এবং (তাঁর কথা) শোন। আল্লাহ ফাসেকদেরকে পথ প্রদর্শন করেন না।\n",
  "(স্মরণ করো) যেদিন আল্লাহ রসূলদেরকে একত্র করে বলবেন, “তোমরা (মানুষের কাছ থেকে তোমাদের আহবানের) কী জবাব পেয়েছিলে?” তারা বলবে, “আমাদের কিছু জানা নেই; তুমিই তো অদৃশ্য বিষয় ভাল জান।” ",
  "(স্মরণ করো) যখন (কেয়ামতের দিন) আল্লাহ বলবেন, “হে মরিয়মপুত্র ঈসা! তোমার প্রতি ও তোমার মায়ের প্রতি আমার অনুগ্রহের কথা মনে করো, যখন আমি পবিত্র আত্মা (জিবরাঈল) দ্বারা তোমাকে দোলনায় থাকা অবস্থায় ও পরিণত বয়সে মানুষের সাথে কথা বলতে সাহায্য করেছিলাম; যখন তোমাকে কিতাব, প্রজ্ঞা, তাওরাত ও ইনজীল শিক্ষা দিয়েছিলাম; যখন তুমি আমার আদেশে কাদামাটি দ্বারা পাখির আকৃতি বানিয়ে তাতে ফুঁ দিতে, ফলে তা আমার হুকুমে পাখি হয়ে যেত আর তুমি আমার হুকুমে জন্মান্ধ ও কুষ্ঠরোগীকে সুস্থ করে দিতে; যখন তুমি আমার হুকুমে মৃতদেরকে (জীবিত) বের করে আনতে এবং যখন আমি তোমাকে হত্যা করা থেকে বনী ইসরাঈলকে নিবৃত্ত রেখেছিলাম, যখন তুমি তাদের কাছে নিদর্শন নিয়ে এলে তাদের মধ্যে অবিশ্বাসীরা বলেছিল, জ্ঞএতো স্পষ্ট যাদু ছাড়া কিছু নয়ঞ্চ।” ",
  "আর (স্মরণ করো) যখন আমি হাওয়ারীদেরকে (ঈসার শিষ্যদেরকে) নির্দেশ দিয়েছিলাম যে, তোমরা আমাকে ও আমার রসূলকে বিশ্বাস করো; তারা বলেছিল, “আমরা বিশ্বাস করলাম এবং তুমি সাক্ষী থাক যে, আমরা মুসলিম (অনুগত)।” ",
  "(স্মরণ করো) যখন হাওয়ারীরা বলেছিল, “হে মরিয়মপুত্র ঈসা! তোমার প্রভু কি আমাদের জন্য আসমান থেকে কিছু খাদ্য পাঠাতে পারেন?” সে (ঈসা) বলেছিল, “তোমরা আল্লাহকে ভয় করো, যদি তোমরা (সত্যই) বিশ্বাসী হও।” ",
  "তারা বলেছিল, “আমরা চাচ্ছি, আমাদের অন্তরের প্রশান্তির জন্য কিছু খাবার খাব আর জানব যে, তুমি আমাদের কাছে সত্য বলেছো এবং আমরা তার সাক্ষী হব।” ",
  "মরিয়মপুত্র ঈসা বলেছিল, “হে আমাদের প্রভু! তুমি আমাদের জন্য আসমান থেকে কিছু খাদ্য পাঠাও, যা আমাদের জন্য— আমাদের প্রথম ও শেষ সবার জন্য— হবে একটি উৎসবের ব্যাপার এবং তোমার পক্ষ থেকে একটি নিদর্শন। আর আমাদেরকে রিযিক দান করো; তুমি তো শ্রেষ্ঠ রিযিকদাতা” ",
  "আল্লাহ বলেছিলেন, “হ্যাঁ, আমি তোমাদের জন্য তা পাঠাব, কিন্তু তারপর তোমাদের মধ্যে যে অবিশ্বাস করবে তাকে আমি এমন (ভয়ানক) শাস্তি দেব যা সারা পৃথিবীর আর কাউকে দেব না।”\n",
  "আর (স্মরণ করো) যখন (হাশরের দিন) আল্লাহ বলবেন, “হে মরিয়মপুত্র ঈসা! তুমি কি মানুষকে বলেছিলে যে, আল্লাহকে ছেড়ে তোমরা আমাকে ও আমার মাকে উপাস্য বানাও?” সে বলবে, “মহিমা তোমার! আমার যা বলার অধিকার নেই আমি তো তা বলতে পারি না। আমি যদি অমন কথা বলতাম তাহলে তুমি তা অবশ্যই জানতে। আমার মনে কি আছে তুমি তা জান, আর তোমার মনে কি আছে আমি তা জানি না। অদৃশ্য বিষয়াদি সম্পর্কে তো একমাত্র তুমিই সম্যক অবগত।” ",
  "“তুমি আমাকে যা (বলতে) আদেশ দিয়েছিলে আমি তাদেরকে শুধু তাই বলেছি। তা হল, জ্ঞতোমরা আমার প্রভু ও তোমাদের প্রভু আল্লাহর এবাদত কর।ঞ্চ আর আমি যতদিন তাদের মাঝে ছিলাম ততদিনই তাদের কর্মকাণ্ড অবগত ছিলাম। তারপর তুমি যখন আমাকে লোকান্তরিত করেছো তখন থেকে তো তুমিই তাদের পর্যবেক্ষক ছিলে। আর তুমি সবকিছুই অবগত আছো।” ",
  "“তুমি যদি তাদেরকে শাস্তি দাও দিতে পার, কারণ তারা তোমারই বান্দা; আর যদি তাদেরকে ক্ষমা করে দাও তাও পার, কারণ তুমি তো পরাক্রমশালী, পরম প্রাজ্ঞ।” ",
  "আল্লাহ বলবেন, “আজকের দিনে সত্যবাদীরা তাদের সত্যবাদিতার উপকার (পুরস্কার) পাবে।” তাদের জন্য এমনসব উদ্যান (জান্নাত) রয়েছে যার তলদেশ দিয়ে নদী প্রবাহিত। সেখানে তারা চিরকাল থাকবে। আল্লাহ তাদের প্রতি সন্তুষ্ট এবং তারাও আল্লাহর প্রতি সন্তুষ্ট। এটাই বড় সফলতা। ",
  "আসমান ও জমিন এবং তার মধ্যে যা কিছু আছে তার আধিপত্য আল্লাহরই। এবং তিনি সবকিছু করতে সক্ষম। ",
  "সব প্রশংসা আল্লাহর, যিনি আসমান ও জমিন সৃষ্টি করেছেন এবং অন্ধকার ও আলোর উদ্ভব ঘটিয়েছেন। তারপরও অবিশ্বাসীরা তাদের প্রভুর সাথে সমকক্ষ দাঁড় করায়। ",
  "তিনি সেই সত্তা যিনি তোমাদেরকে মাটি থেকে সৃষ্টি করেছেন এবং তারপর একটি সময় নির্ধারণ করেছেন। আরেকটি নির্ধারিত সময় তাঁর কাছে আছে। তারপরও তোমরা সন্দেহ কর। ",
  "আর আসমান ও জমিনে তিনিই আল্লাহ। তিনি তোমাদের গোপন ও প্রকাশ্য বিষয় জানেন; তোমরা যা কিছু উপার্জন করো তিনি তাও জানেন। ",
  "তাদের (অবিশ্বাসীদের) কাছে তাদের প্রভুর পক্ষ থেকে কোন নিদর্শন এলেই তারা তা থেকে মুখ ফিরিয়ে নেয়। ",
  "অতএব, সত্য যখন তাদের কাছে এসেছে তারা তাকে অবলীলায় মিথ্যা বলেছে। তবে তারা যা নিয়ে ঠাট্টা করত তাদের কাছে অচিরেই তার সংবাদ আসবে। ",
  "তারা কি দেখেনি আমি তাদের পূর্বে কত প্রজন্মকে ধ্বংস করে দিয়েছি, যাদেরকে আমি এই পৃথিবীতে এমনভাবে প্রতিষ্ঠিত করেছিলাম যেমনটি তোমাদেরকেও করিনি? আর আমি তাদের ওপর আকাশ থেকে প্রচুর বৃষ্টি বর্ষণ করেছিলাম ও তাদের নিচ দিয়ে নদী প্রবাহিত করেছিলাম। অতঃপর তাদেরকে তাদের পাপের কারণে ধ্বংস করে দিয়েছি এবং তাদের পরে অন্যান্য প্রজন্ম সৃষ্টি করেছি। ",
  "আর আমি যদি তোমার কাছে কাগজে লিখিত কোন কিতাবও নাযিল করতাম এবং তারা তা নিজেদের হাত দ্বারা স্পর্শ করে দেখত তবুও অবিশ্বাসীরা বলত, “এটা প্রকাশ্য যাদু বৈ কিছু নয়।” ",
  "তারা এও বলেছে, “তাঁর কাছে কোন ফেরেশতা পাঠানো হল না কেন?” আমি যদি কোন ফেরেশতাই পাঠাতাম তাহলে বিষয়টি তখনই নিষ্পত্তি হয়ে যেত এবং তাদেরকে কোন অবকাশ দেওয়া হত না। ",
  "আর যদি কোন ফেরেশতাকে রসূল করতাম তাহলে তাকে তো মানুষের আকৃতিতেই পাঠাতাম এবং তাদেরকে সেই সন্দেহেই ফেলতাম যে সন্দেহ তারা এখন করছে। ",
  "তোমার পূর্বেও রসূলদেরকে উপহাস করা হয়েছে। তবে যারা তাদেরকে উপহাস করেছে তাদের উপহাসের পরিণতি তাদের ওপরই আপতিত হয়েছে।  \n",
  "বল, “তোমরা পৃথিবীতে ভ্রমণ করো এবং দেখ, যারা সত্যকে প্রত্যাখ্যান করেছিল তাদের কেমন পরিণতি হয়েছিল।” ",
  "বল, “আসমান ও জমিনে যা কিছু আছে তা কার?” (তুমিই) বলে দাও, “(সব) আল্লাহরই”। অনুগ্রহ করাকে তিনি নিজের কর্তব্য করে নিয়েছেন। তিনি তোমাদেরকে কেয়ামতের দিন অবশ্যই একত্রিত করবেন, এতে কোন সন্দেহ নেই। যারা নিজেরা নিজেদের ক্ষতি করেছে তারা বিশ্বাস করবে না। ",
  "রাতে ও দিনে যা কিছু থাকে তা তাঁরই। তিনিই সবকিছু শোনেন, সবকিছু জানেন। ",
  "বল, “আমি কি আসমান-জমিনের স্রষ্টা আল্লাহ ছাড়া কাউকে অভিভাবক বানাব? অথচ তিনিই খাদ্য দান করেন, তাঁকে কেউ খাদ্য দেয় না।” বল, “আমাকে তো (আল্লাহর কাছে) প্রথম আত্মসমর্পণকারী ব্যক্তি হতে আদেশ দেওয়া হয়েছে।” আর তুমি কিছুতেই মুশরিকদের অন্তর্ভুক্ত হয়ো না। ",
  "বল, “আমি এক ভয়ানক দিনের শাস্তিকে ভয় করি, যদি আমার প্রভুর অবাধ্যতা করি।” ",
  "সেদিন যাকে শাস্তি থেকে দূরে রাখা হবে তাকে অবশ্যই তিনি অনুগ্রহ করলেন। আর সেটাই হবে স্পষ্ট (যথার্থ) সফলতা। ",
  "আল্লাহ যদি তোমাকে কোন কষ্ট দেন তাহলে তিনি ছাড়া কেউ তা দূর করতে পারে না। আর তিনি যদি তোমার কোন কল্যাণ করতে চান (তাও করতে পারেন, কারণ) তিনি সবকিছুই করতে সক্ষম। ",
  "তিনি তাঁর বান্দাদের ওপর প্রবল পরাক্রমশালী। আর তিনিই প্রজ্ঞাময়, সর্বজ্ঞ। ",
  "বল, “কোন্‌ জিনিস সবচেয়ে বড় সাক্ষী?” বল, “আল্লাহ, তিনিই আমার ও তোমাদের মাঝে সাক্ষী। আর আমার কাছে এই কোরআন পাঠানো হয়েছে যাতে আমি এর সাহায্যে তোমাদেরকে এবং যাদের পর্যন্ত তা পৌঁছে তাদেরকে সতর্ক করতে পারি। তোমরা কি সাক্ষ্য দাও যে, আল্লাহর সাথে অন্যান্য উপাস্যও আছে?” বল, “আমি (অমন) সাক্ষ্য দেই না।” বল, “তিনিই একমাত্র উপাস্য। আর তোমরা (আল্লাহর সাথে) যা কিছু শরীক করো তার সাথে আমার কোন সম্পর্ক নেই।” ",
  "আমি যাদেরকে কিতাব দিয়েছি তারা (ইহুদি ও খ্রিষ্টানরা) তাঁকে (মুহাম্মদকে) চেনে, যেমন তারা নিজেদের ছেলেদেরকে চেনে। যারা নিজেরা নিজেদের ক্ষতি করেছে তারা বিশ্বাস করবে না।\n",
  "যে ব্যক্তি আল্লাহর নামে মিথ্যা বানিয়ে বলে অথবা তাঁর নিদর্শনসমূহকে মিথ্যা বলে তার চেয়ে বড় জালেম কে হতে পারে? জালেমরা কখনও সফল হয় না। ",
  "(স্মরণ করো) যেদিন আমি তাদের সকলকে একত্রিত করব, তারপর মুশরিকদের বলব, “কোথায় তোমাদের মনগড়া শরীকরা?” ",
  "তখন তাদের কোন অজুহাত থাকবে না; শুধু বলবে, “আমাদের প্রভু আল্লাহর কসম! আমরা মুশরিক ছিলাম না।” ",
  "লক্ষ্য করো, কীভাবে তারা নিজেদের জন্য ক্ষতিকর মিথ্যা বলেছে, আর তারা বানিয়ে বানিয়ে যা বলত তা (কীভাবে) তাদের থেকে উধাও হয়ে গিয়েছে! ",
  "তাদের মধ্যে কিছু লোক আছে যারা তোমার কথা কান পেতে শোনে, তবে আমি তাদের অন্তরে আবরণ দিয়ে রেখেছি, যে জন্য তারা তা বুঝতে পারে না, আর তাদের কানে দিয়েছি বধিরতা। যদি তারা প্রতিটি নিদর্শন দেখে তবুও তারা তা বিশ্বাস করবে না। এমনকি তারা যখন বিতর্ক করার জন্য তোমার কাছে আসে তখন এই কাফেররা বলে, “এ তো দেখছি আগের দিনের মানুষের কেসসা-কাহিনি ছাড়া আর কিছু নয়।” ",
  "তারা তাঁর (অনুসরণ) থেকে (অন্যদের) বিরত রাখে এবং (নিজেরা) তাঁর থেকে দূরে থাকে। (এভাবে) তারা নিজেদেরই ধ্বংস ডেকে আনে, কিন্তু তা উপলব্ধি করে না। ",
  "যখন তাদেরকে (দোযখের) আগুনের সামনে দাঁড় করানো হবে তখন তুমি যদি দেখতে! তারা তখন বলবে, “হায়রে আমাদেরকে যদি আবার (দুনিয়ায়) পাঠানো হত! তাহলে আমরা আমাদের প্রভুর নিদর্শনসমূহ অস্বীকার করতাম না এবং আমরা ঈমানদার হয়ে যেতাম।” ",
  "(তাদের এই কথা ঠিক নয়) বরং তারা আগে যা গোপন করত তাদের সামনে তা প্রকাশ হয়ে পড়েছে। আর তাদেরকে যদি আবার (দুনিয়ায়) পাঠানো হত তাহলে তারা পুনরায় তাই করত যা তাদেরকে নিষেধ করা হয়েছিল। নিশ্চয়ই তারা মিথ্যাবাদী। ",
  "তারা বলে, “আমাদের এ দুনিয়ার জীবন ছাড়া আর কোন জীবন নেই এবং (মৃত্যুর পর) আমাদেরকে পুনরায় উঠানো হবে না।” ",
  "যখন তাদেরকে তাদের প্রভুর সামনে দাঁড় করানো হবে তখন তুমি যদি দেখতে! তিনি তখন বলবেন, “এটা কি সত্য নয়?” তারা বলবে, “হ্যাঁ, আমাদের প্রভুর শপথ!” তিনি তখন বলবেন, “তাহলে তোমরা শাস্তির স্বাদ গ্রহণ করো, কারণ তোমরা (এটা) অবিশ্বাস করতে।” \n",
  "যারা আল্লাহর সাথে সাক্ষাৎকে মিথ্যা বলেছিল তারা ক্ষতিগ্রস্ত হয়েছে। অবশেষে যখন তাদের কাছে অকস্মাৎ কেয়ামত এসে যাবে তখন তারা বলবে, “হায় আফসোস, এই ব্যাপারটিতে আমরা বড় অবহেলা করেছিলাম!” তখন তারা তাদের (পাপের) বোঝা নিজেদের পিঠে বহন করবে। জেনে রাখ, তারা যা বহন করবে তা খুবই খারাপ। ",
  "এই দুনিয়ার জীবন খেলা ও আমোদ-প্রমোদ ছাড়া কিছু নয়। তবে যারা তাকওয়া অবলম্বন করে তাদের জন্য আখেরাতের আবাস অনেক ভাল। তোমরা কি বোঝ না? ",
  "আমি তো জানি, তাদের কথায় তুমি অবশ্যই দুঃখ পাও। তবে তারা তো (শুধু) তোমাকে অবিশ্বাস করে না, বরং (এই) জালেমরা আল্লাহর নিদর্শনাবলীকেই অস্বীকার করে। ",
  "তোমার আগেও রসূলদেরকে অবিশ্বাস করা হয়েছে। তাদেরকে অবিশ্বাস করা ও কষ্ট দেওয়া সত্ত্বেও তারা ধৈর্যধারণ করেছিল; যতক্ষণ না তাদের কাছে আমার সাহায্য আসে। আল্লাহর কথা (সিদ্ধান্ত) কেউ পরিবর্তন করতে পারে না। আর রসূলদের কিছু সংবাদ (তথ্য) তোমার কাছে পৌঁছেছে। ",
  "তাদের বিমুখতা যদি তোমার কাছে কষ্টকর হয় তাহলে পারলে তুমি ভূগর্ভে যাওয়ার একটি সুড়ঙ্গ অথবা আসমানে ওঠার একটি সিঁড়ি অনুসন্ধান করে (সেখান থেকে) তাদের জন্য কোন নিদর্শন নিয়ে আস। (কিন্তু তা যেহেতু পারছ না তাই ধৈর্যধারণ কর।) আল্লাহ ইচ্ছা করলে তাদেরকে সঠিক পথে সমবেত করতে পারতেন। (কিন্তু তিনি তা চান নি।) অতএব, তুমি মূর্খদের অন্তর্ভুক্ত হয়ো না (মূর্খদের মত চিন্তা করো না)। ",
  "বস্তুত যারা (মন দিয়ে) শোনে তারাই সাড়া দেয়। আর যারা মৃত তাদেরকে আল্লাহ পুনর্জীবিত করবেন। তারপর তাদেরকে তাঁর দিকেই ফিরিয়ে নেয়া হবে। ",
  "তারা বলেছে, “তার প্রভুর পক্ষ থেকে তার কাছে কোন নিদর্শন পাঠানো হয়নি কেন?” বল, “অবশ্যই আল্লাহ নিদর্শন পাঠাতে সক্ষম, তবে তাদের অধিকাংশই জানে না।” ",
  "পৃথিবীতে চলমান প্রতিটি প্রাণী এবং নিজের দুই ডানা দিয়ে উড্ডয়মান প্রতিটি পাখি তোমাদের মতই এক একটি জাতি। আমি কিতাবে কোন কিছুই (উল্লেখ করতে) অবহেলা করিনি। পরে সকলকে তাদের প্রভুর কাছে একত্র করা হবে। ",
  "যারা আমার আয়াতসমূহ অস্বীকার করে তারা অন্ধকারের মধ্যে বধির ও বোবা। আল্লাহ যাকে চান বিপথগামী করেন এবং যাকে চান সঠিক পথে রাখেন। ",
  "বল, “তোমরা বল দেখি, তোমাদের ওপর যদি আল্লাহর আজাব আসে অথবা তোমাদের কাছে কেয়ামত এসে পড়ে তাহলে কি তোমরা আল্লাহ ছাড়া অন্য কাউকে ডাকবে? (বল,) যদি তোমরা সত্যবাদী হও।” ",
  "বরং (কোন বিপদ এলে) তোমরা তো তাঁকেই ডাক এবং যে কষ্টের জন্য তাঁকে ডাক তিনি ইচ্ছা করলে তা দূর করে দেন; আর তোমরা যাদেরকে (তাঁর) শরীক করো, তাদের কথা তখন ভুলে যাও। \n",
  "আমি তোমার পূর্বে অনেক জাতির কাছে রসূল পাঠিয়েছিলাম এবং যাতে তারা বিনয়াবনত হয় সেজন্য তাদেরকে দুঃখ-দুর্দশায় নিপতিত করেছিলাম। ",
  "তাদের কাছে যখন আমার শাস্তি এসেছিল তখন তারা বিনয়াবত হয়নি কেন? বরং তাদের অন্তর কঠিন হয়েছিল এবং তারা যা করছিল শয়তানের দাগায় তাদের কাছে তা ভাল কাজ মনে হয়েছিল। ",
  "তাদেরকে যা স্মরণ করিয়ে দেওয়া হয়েছিল তারা যখন তা ভুলে গেল তখন আমি তাদের সামনে প্রতিটি (আনন্দের) জিনিসের দরজা খুলে দিলাম। এভাবে তাদেরকে যা দেওয়া হয়েছিল তারা যখন তা নিয়ে আনন্দিত, তখন আমি অকস্মাৎ তাদেরকে পাকড়াও করি। তখনই তারা নিরাশ হয়ে যায়। ",
  "অতঃপর যে লোকেরা অন্যায় করেছিল তাদের শিকড় কেটে দেওয়া হয়। আর সকল প্রশংসা আল্লাহর, যিনি নিখিল জগতের প্রভু। ",
  "বল, “তোমরা বল দেখি, আল্লাহ যদি তোমাদের শ্রবণশক্তি ও দৃষ্টিশক্তি কেড়ে নেন এবং তোমাদের অন্তরসমূহ সীল করে দেন তাহলে আল্লাহ ছাড়া কে এমন উপাস্য আছে যে তোমাদেরকে এগুলো এনে দিতে পারে?” দেখ, কীভাবে আমি প্রমাণসমূহ বিস্তারিতভাবে বর্ণনা করি; তারপরও তারা অন্যদিকে ফিরে যায়। ",
  "বল, “তোমরা বল দেখি, যদি তোমাদের ওপর হঠাৎ কিংবা প্রকাশ্যে আল্লাহর আজাব আসে তাহলে জালেমরা ছাড়া আর কেউ কি ধ্বংস হবে?” ",
  "আমি সুসংবাদদাতা ও সতর্ককারী হিসেবেই রসূলদের পাঠাই। অতএব, যারা বিশ্বাস করে আর সৎকাজ করে তাদের কোন ভয় নেই এবং তারা দুঃখিতও হবে না। ",
  "আর যারা আমার নিদর্শনসমূহকে মিথ্যা বলে তাদের অবাধ্যতার কারণেই তাদের ওপর শাস্তি আসবে। ",
  "বল, “আমি তোমাদেরকে বলি না যে, আমার কাছে আল্লাহর ধনভাণ্ডার আছে। আমি অদৃশ্য বিষয়ও জানি না। আমি তোমাদেরকে এমন কথাও বলি না যে, আমি একজন ফেরেশতা। আমি শুধু আমার কাছে যে প্রত্যাদেশ পাঠানো হয় তাই মেনে চলি।” বল, “অন্ধ আর দৃষ্টিসম্পন্ন মানুষ কি সমান হয়? তোমরা কি তাহলে চিন্তা করো না?”\n",
  "এই কোরআন দ্বারা তুমি সেইসব লোকদেরকে সতর্ক করবে যাদের মনে এই ভয় আছে যে, তাদেরকে তাদের প্রভুর কাছে একত্র করা হবে, যিনি ছাড়া তাদের কোন অভিভাবক কিংবা সুপারিশকারী নেই; যাতে তারা তাকওয়া অবলম্বন করে। ",
  "আর সেইসব লোকদেরকে তাড়িয়ে দিও না যারা তাদের প্রভুকে পাওয়ার জন্য সকাল-সন্ধ্যায় তাঁকে ডাকে। তোমার ওপর তাদের জবাবদিহির কোন দায়ভার নেই এবং তাদের ওপরও তোমার জবাবদিহির কোন দায়ভার নেই। অতএব, তাদেরকে তাড়াবে কেন? এটা করলে তুমি জালেমদের অন্তর্ভুক্ত হবে। ",
  "এভাবেই আমি একদলকে আরেকদল দ্বারা পরীক্ষা করেছি; কেননা তারা বলতে পারত, “আল্লাহ কি আমাদের মধ্য থেকে এদেরকেই অনুগ্রহ করলেন?” কৃতজ্ঞদের সম্পর্কে আল্লাহই কি সবচেয়ে বেশি অবগত নন? ",
  "যারা আমার নিদর্শনসমূহে বিশ্বাস করে তারা তোমার কাছে এলে তুমি বলবে, “তোমাদের ওপর শান্তি বর্ষিত হোক!” তোমাদের প্রভু অনুগ্রহ করাকে নিজের কর্তব্য বলে স্থির করেছেন। (তাই) তোমাদের মধ্যে কেউ যদি অজ্ঞতাবশত কোন খারাপ কাজ করে এবং তারপর তওবা করে ও সৎকাজ করে তাহলে নিশ্চয়ই আল্লাহ ক্ষমাশীল, পরম দয়ালু। ",
  "এমনিভাবে আমি নিদর্শনসমূহ বিস্তারিতভাবে বর্ণনা করি, যাতে অপরাধীদের পথও স্পষ্ট হয়ে যায়।\n",
  "বল, “আল্লাহকে ছাড়া তোমরা যাদেরকে ডাক তাদের উপাসনা করতে আমাকে নিষেধ করা হয়েছে।” বল, “আমি তোমাদের ইচ্ছামত চলি না। তাহলে তো আমি বিপথগামী হয়ে যাব এবং সৎপথপ্রাপ্তদের অন্তর্ভুক্ত থাকব না।” ",
  "বল, “আমার কাছে আমার প্রভুর পক্ষ থেকে আসা একটি স্পষ্ট প্রমাণ আছে, তবে তোমরা তাকে মিথ্যা বলেছো। তোমরা যা তাড়াতাড়ি পেতে চাও আমার কাছে তা নেই। কর্তৃত্ব একমাত্র আল্লাহর। তিনি সত্য বর্ণনা করেন এবং তিনিই শ্রেষ্ঠ বিচারক।” ",
  "বল, “তোমরা যা তাড়াতাড়ি পেতে চাও তা যদি আমার কাছে থাকতো তাহলে আমার ও তোমাদের মাঝে ব্যাপারটি তো মিটেই যেতো। আল্লাহ জালেমদের সম্পর্কে ভালভাবে অবহিত।” ",
  "যাবতীয় অদৃশ্য বিষয়ের চাবি তাঁর কাছে। তিনি ছাড়া কেউ তা জানে না। স্থলে ও জলে যা কিছু আছে সবই তিনি জানেন। (গাছ থেকে) যে পাতাটি পড়ে তাও তাঁর জানা আছে। আবার ভূমির অন্ধকারে যে শস্যদানাটি কিংবা যে আর্দ্র বা শুষ্ক বস্তুটি আছে তাও একটি স্পষ্ট গ্রন্থে লিখিত রয়েছে। ",
  "তিনিই রাত্রিকালে তোমাদেরকে প্রাণহীন (নিদ্রায় অচেতন) করেন। আর (পূর্ববর্তী) দিনে তোমরা যা কিছু করেছো তাও তিনি জানেন। অতঃপর (পরবর্তী) দিনে তিনি আবার তোমাদেরকে জাগ্রত করেন, যাতে একটি নির্দিষ্ট মেয়াদ (জীবনকাল) পূর্ণ হয়। তারপর তাঁরই কাছে তোমাদের প্রত্যাবর্তন (নির্ধারিত)। অতঃপর (পৃথিবীতে) তোমরা যা কিছু করছিলে তিনি তোমাদেরকে তা অবহিত করবেন। \n",
  "তিনি তাঁর বান্দাদের ওপর পরাক্রমশালী। তিনি তোমাদের জন্য রক্ষকদের (তত্ত্বাবধায়ক ফেরেশতাদের) পাঠান। অবশেষে যখন তোমাদের কারো মৃত্যু হাজির হয় তখন আমার দূতেরা (মৃত্যুর ফেরেশতারা) তার মৃত্যু ঘটায়, এবং তারা (তাদের কাজে) কোন ত্রুটি করে না। ",
  "অতঃপর তাদেরকে তাদের সত্য প্রভু আল্লাহর কাছে ফিরিয়ে নেওয়া হবে। জেনে রাখ, বিচার-ক্ষমতা তাঁরই, এবং তিনিই দ্রুততম হিসাবগ্রহণকারী। ",
  "বল, “কে তোমাদেরকে স্থলের ও জলের অন্ধকার (বিপদ) থেকে উদ্ধার করে? (বিপদ এলে) তোমরাই তো তাঁকে (আল্লাহকে) মিনতি করে ও গোপনে ডাক (আর বল): তিনি যদি এই বিপদ থেকে আমাদের উদ্ধার করেন তাহলে আমরা অবশ্যই চিরকৃতজ্ঞ থাকব।” ",
  "বল, “আল্লাহই তোমাদেরকে সে বিপদ থেকে এবং সকল দুঃখ-কষ্ট থেকে উদ্ধার করেন। তারপরও তোমরা শির্‌ক কর।” ",
  "বল, “তোমাদের ওপরের দিক থেকে অথবা তোমাদের পায়ের নিচ থেকে তোমাদের ওপর আজাব পাঠাতে কিংবা তোমাদেরকে বিভিন্ন দল-উপদলে মিলিয়ে ফেলে একদলকে আরেকদলের শক্তিমত্তার স্বাদ গ্রহণ করাতে তিনিই সক্ষম।” লক্ষ্য করো, কীভাবে আমি আয়াতসমূহ নানাভাবে বুঝিয়ে দিচ্ছি, যাতে তারা বুঝতে পারে। ",
  "আর তোমার লোকেরা তো একে (আজাবকে অথবা কোরআনকে) মিথ্যা বলেছে; অথচ তা সত্য। বল, “আমি তোমাদের কার্যনির্বাহী নই।” ",
  "প্রত্যেক সংবাদেরই একটি নির্দিষ্ট সময় রয়েছে; এবং সময় হলেই তোমরা জানবে। ",
  "আর যখন তুমি আমার আয়াতসমূহ নিয়ে বাজে আলোচনায় রত লোকদেরকে দেখবে তখন তুমি তাদের থেকে সরে থাকবে; যতক্ষণ না তারা অন্য বিষয়ের আলোচনায় ফিরে যায়। আর যদি শয়তান তোমাকে ভুলিয়ে দেয় তাহলে স্মরণ হওয়ার পর তুমি কিছুতেই জালেম লোকদের সাথে বসবে না। ",
  "তাদের (জালেমদের) জবাবদিহির কোন দায়ভার তাকওয়া অবলম্বনকারীদের (মুমিনদের) ওপর নেই; তবে তারা স্মরণ করিয়ে দিতে পারে, যাতে তারা আল্লাহকে ভয় করে। ",
  "যারা নিজেদের ধর্মকে খেলা ও কৌতুকরূপে গ্রহণ করে এবং এই দুনিয়ার জীবন যাদেরকে ধোঁকায় ফেলে রেখেছে তুমি তাদের কথা ছেড়ে দাও। আর এই কোরআন দ্বারা (তাদেরকে) স্মরণ করিয়ে দাও যে, (বিচারের দিনে) যে কেউ নিজের কৃতকর্মের কারণে আটকা পড়ে যেতে পারে; তখন আল্লাহ ব্যতীত তার কোন অভিভাবক কিংবা সুপারিশকারী থাকবে না এবং সবরকম মুক্তিপণ দিলেও তার কাছ থেকে তা গ্রহণ করা হবে না। ওরাই নিজেদের কৃতকর্মের কারণে আটকা পড়ে যাবে। তাদের কুফরির কারণেই তাদের জন্য থাকবে গরম পানির শরবত ও যন্ত্রণাদায়ক শাস্তি। \n",
  "বল, “আমরা কি আল্লাহকে বাদ দিয়ে এমন কিছুর উপাসনা করব যা আমাদের উপকার কিংবা ক্ষতি করতে পারে না? আর আল্লাহ আমাদেরকে সঠিক পথ দেখানোর পর আমরা কি আবার পেছনে ঘুরে যাব? যেমন একটি লোক যাকে শয়তানেরা বিভ্রান্ত করে পৃথিবীতে দিশেহারা করেছে আর তার কতিপয় সঙ্গী তাকে সঠিক পথের দিকে ডেকে বলছে: আমাদের দিকে এস।” বল, “আল্লাহর পথই একমাত্র পথ; আর আমাদেরকে সারা জাহানের প্রভু আল্লাহর কাছে আত্মসমর্পণ করার নির্দেশ দেওয়া হয়েছে।” ",
  "এই নির্দেশও দেওয়া হয়েছে যে, তোমরা নামায কায়েম করবে ও তাঁকে ভয় করবে। আর তাঁর কাছেই তোমাদেরকে একত্রিত করা হবে। ",
  "তিনিই যথার্থভাবে আসমান ও জমিন সৃষ্টি করেছেন। যেদিন তিনি বলবেন, “(কেয়ামত) হও” তখনই তা হয়ে যাবে। তাঁর কথাই ঠিক। যেদিন শিঙ্গায় ফুঁ দেওয়া হবে সেদিন রাজত্ব হবে তাঁরই। তিনি অদৃশ্য ও দৃশ্যমান বিষয় অবগত আছেন। তিনিই প্রজ্ঞাময়, সর্বজ্ঞ। ",
  "(স্মরণ করো) যখন ইবরাহীম তার বাবা আযরকে বলেছিল, “(বাবা!) তুমি কি মূর্তিগুলোকে উপাস্য মনে করো? আমি তো দেখছি তুমি ও তোমার সমপ্রদায় স্পষ্ট বিভ্রান্তির মধ্যে রয়েছো।” ",
  "আর এভাবেই আমি ইবরাহীমকে আসমান ও জমিনের রাজত্ব দেখাতে থাকি, যাতে তার মনে দৃঢ় বিশ্বাস জন্মে। ",
  "একবার রাতের অন্ধকার নেমে এলে সে একটি (উজ্জ্বল) তারকা দেখতে পায়। তখন সে বলে, “এই তো আমার প্রভু।” কিন্তু যখন সেটি ডুবে যায় তখন বলে, “যারা ডুবে যায় আমি তাদেরকে পছন্দ করি না।” ",
  "তারপর যখন উদীয়মান চাঁদ দেখতে পায় তখন বলে, “এই আমার প্রভু।” কিন্তু যখন তাও ডুবে যায় তখন বলে, “আমার প্রভু যদি আমাকে পথ না দেখান তাহলে আমি অবশ্যই পথহারা লোকদের অন্তর্ভুক্ত হয়ে থাকব।” ",
  "এরপর যখন উদীয়মান সূর্য দেখে তখন বলে, “এটাই আমার প্রভু হবে, (কারণ) এটা আরো বড়।” কিন্তু যখন তাও ডুবে গেল তখন বলল, “হে আমার সমপ্রদায়! তোমরা যে শির্‌ক করছ তার সাথে আমার কোন সম্পর্ক নেই।” ",
  "আমি একনিষ্ঠ হয়ে সেই মহান সত্তার দিকে আমার মুখ (মনোযোগ) ফিরালাম যিনি আসমান ও জমিন সৃষ্টি করেছেন এবং আমি মুশরিক নই। ",
  "তার সমপ্রদায়ের লোকেরা তার সাথে বিতর্ক করেছিল। সে বলেছিল, “তোমরা কি আল্লাহর ব্যাপারে আমার সাথে বিতর্ক করছ? তিনি তো আমাকে সঠিক পথ দেখিয়েছেন। তোমরা তাঁর সাথে যাদেরকে শরীক করো আমি তাদের ভয় করি না, তবে আমার প্রভু কিছু চাইলে তা ভিন্ন কথা। আমার প্রভুর জ্ঞান সর্বব্যাপী। তোমরা কি তাহলে চিন্তা করবে না?” ",
  "তোমরা যাদেরকে শরীক করো আমি তাদেরকে কীভাবে ভয় করি? যেখানে তোমরা আল্লাহর সাথে এমনসব বস্তুকে শরীক করতে ভয় করো না যাদের সম্পর্কে তিনি তোমাদের কাছে কোন প্রমাণ পাঠাননি। অতএব, উভয় দলের মধ্যে কোন্‌টি নিরাপত্তা লাভের বেশি যোগ্য? যদি তোমরা জান (তাহলে বল)। ",
  "যারা ঈমান এনেছে এবং নিজেদের ঈমানকে জুলুমের (শির্‌কের) সাথে মিশ্রিত করে না তাদের জন্যই নিরাপত্তা এবং তারাই সুপথগামী।\n",
  "ওটা ছিল আমার প্রমাণ যা আমি ইবরাহীমকে তার সমপ্রদায়ের বিরুদ্ধে (প্রয়োগের জন্য) দিয়েছিলাম। আমি যাকে চাই তার মর্যাদা উঁচু করি। নিশ্চয়ই তোমার প্রভু পরম প্রাজ্ঞ, মহাজ্ঞানী। ",
  "আমি তার (ইবরাহীমের) জন্য ইসহাক ও ইয়াকূবকে দান করেছিলাম। প্রত্যেককেই আমি সুপথগামী করেছিলাম। এর আগে নূহকে সুপথগামী করেছিলাম; আর তার বংশধরদের মধ্য থেকে দাউদ, সোলায়মান, আইউব, ইউসুফ, মূসা ও হারুনকেও। এভাবেই আমি সৎকর্মশীলদের পুরস্কার দিয়ে থাকি। ",
  "যাকারিয়া, ইয়াহইয়া, ঈসা ও ইলিয়াসকেও (সুপথগামী করেছিলাম)। (এরা) প্রত্যেকেই সৎলোকদের তালিকাভুক্ত। ",
  "(সুপথগামী করেছিলাম) ইসমাঈল, আল-ইয়াসাজ্ঞ, ইউনুস ও লূতকেও। (এদের) প্রত্যেককে আমি বিশ্ববাসীর ওপর শ্রেষ্ঠত্ব দান করেছিলাম। ",
  "এদের পূর্বপুরুষ, বংশধর ও ভাইদের মধ্য থেকে আরো কতককে (শ্রেষ্ঠত্ব দান করেছিলাম)। তাদেরকে আমি মনোনীত করেছিলাম এবং সঠিক পথ প্রদর্শন করেছিলাম। ",
  "এটাই আল্লাহর পথ। তিনি তাঁর বান্দাদের মধ্যে যাকে চান এ পথ প্রদর্শন করেন। আর তারা যদি শির্‌ক করত তাহলে তাদের কর্মসমূহ অবশ্যই নিষ্ফল হয়ে যেত। ",
  "তাদেরকেই আমি কিতাব, কর্তৃত্ব ও নবুওয়াত দান করেছিলাম। অতএব, এরা যদি তা অবিশ্বাস করে তাহলে (কোন অসুবিধা নেই, কারণ) আমি তা আরেকদল লোকের দায়িেত্ব ন্যস্ত করেছি যারা তা অবিশ্বাস করবে না। ",
  "তাদেরকে আল্লাহ সুপথগামী করেছেন; অতএব, তুমি তাদের পথই অনুসরণ কর। বল, “আমি তোমাদের কাছে এর (কোরআনের) জন্য কোন প্রতিদান চাই না। এ তো সারা বিশ্ববাসীর জন্য এক (অমূল্য) স্মারক।”\n",
  "তারা (অবিশ্বাসীরা) আল্লাহকে যথাযথ মূল্যায়ন করতে পারেনি, যখন তারা বলেছে, “আল্লাহ কোন মানুষের নিকট কোন কিছু নাযিল করেনি।” বল, “মানুষের জন্য আলো ও পথ-নির্দেশস্বরূপ যে কিতাব মূসা নিয়ে এসেছিল তা কে নাযিল করেছিল? তোমরা (ইহুদিরা) তা বিভিন্ন কাগজে ভাগ ভাগ করে প্রকাশ করছ এবং অনেক কিছুই গোপন করছ। আর তোমাদেরকে এমন কিছু জানানো হয়েছে যা তোমরাও জানতে না, তোমাদের বাপ-দাদারাও জানত না।” বল, “(তা) আল্লাহই (নাযিল করেছিলেন)।” অতঃপর তাদের প্রসঙ্গ ছেড়ে দাও; তারা খেলা মনে করে তাদের নিরর্থক কথাবার্তায় লিপ্ত থাকুক। ",
  "এটি (আল-কোরআন) একটি বরকতময় কিতাব যা আমি নাযিল করেছি; এটি তার পূর্ববর্তী কিতাবের সমর্থক; আর (আমি এই কিতাব নাযিল করেছি) যাতে তুমি মূল জনপদ (মক্কা) ও তার আশপাশের মানুষকে সতর্ক করতে পার। যারা পরকাল বিশ্বাস করে তারা এ কিতাবও বিশ্বাস করে এবং তারা তাদের নামাযের প্রতি য.বান থাকে। ",
  "আল্লাহর বিরুদ্ধে যে মিথ্যা আরোপ করে অথবা বলে, “আমার কাছে ওহী পাঠানো হয়েছে” অথচ তার কাছে কিছুই পাঠানো হয়নি; এবং যে বলে, “আল্লাহ যা নাযিল করেছেন তার মত আমিও শিগগিরই কিছু একটা নাযিল করব” তার চেয়ে বড় জালেম কে হতে পারে? তুমি যদি দেখতে পেতে, যখন জালেমদের মৃত্যু-যন্ত্রণা হয় এবং (মৃত্যুর) ফেরেশতারা তাদের হাত প্রসারিত করে বলে, “তোমাদের প্রাণগুলো বের করে দাও; আজ তোমাদেরকে লাঞ্ছনাকর শাস্তি দেওয়া হবে, কারণ তোমরা আল্লাহর বিরুদ্ধে অসত্য বলতে এবং তাঁর নিদর্শনাবলী সম্বন্ধে ঔদ্ধত্য প্রকাশ করতে।” ",
  "তোমরা তো আমার কাছে নিঃসঙ্গ অবস্থায় এসেছো, ঠিক যেমনটি আমি তোমাদেরকে প্রথমবার সৃষ্টি করেছিলাম। আমি তোমাদেরকে যা যা দিয়েছিলাম সবই তোমাদের পেছনে রেখে এসেছো। তোমাদের সুপারিশ-কারীদেরকেও তো তোমাদের সঙ্গে দেখছি না, যাদেরকে তোমরা তোমাদের অংশীদার বলে দাবি করেছিলে। আসলেই তোমাদের মধ্যকার সম্পর্ক ছিন্ন হয়ে গিয়েছে এবং তোমরা যা যা দাবি করতে তা সব তোমাদের থেকে উধাও হয়ে গিয়েছে।\n",
  "নিশ্চয়ই আল্লাহ শস্য-বীজ ও ফলের আঁটি অংকুরিত করেন। তিনি মৃত থেকে জীবিতকে এবং জীবিত থেকে মৃতকে বের করেন। আল্লাহ এ রকমই, অতএব, তোমরা বিভ্রান্ত হও কীভাবে? ",
  "তিনি প্রভাত উন্মেষকারী। তিনি রাতকে বিশ্রামের জন্য এবং সূর্য ও চন্দ্রকে হিসাবের জন্য নির্ধারণ করেছেন। এটা মহাপরাক্রমশালী ও মহাজ্ঞানীর নির্ধারণ। ",
  "তিনিই তোমাদের জন্য তারকারাজি সৃষ্টি করেছেন যাতে তোমরা স্থলে ও সমুদ্রে (রাতের) অন্ধকারে পথের সন্ধান পাও। আমি জ্ঞানী লোকদের জন্য নিদর্শনসমূহ বিশদভাবে বর্ণনা করেছি। ",
  "তিনিই তোমাদেরকে একজন মানুষ (আদম) থেকে সৃষ্টি করেছেন এবং (তোমাদের জন্য) একটি আবাসস্থল ও একটি সংগ্রহশালা (স্বল্পমেয়াদী ও দীর্ঘমেয়াদী বাসস্থান) রয়েছে। আমি বুঝমান লোকদের জন্য নিদর্শনসমূহ বিস্তারিতভাবে বর্ণনা করেছি। ",
  "তিনিই আকাশ থেকে পানি (বৃষ্টি) বর্ষণ করেন। তারপর এর সাহায্যে আমি সবরকমের গাছপালা উৎপন্ন করি; তা থেকে সবুজ বৃন্ত উদ্‌গত করি, যা থেকে ঘন থোকা-থোকা শস্যদানা বের করি। খেজুরগাছের শিষ থেকে নির্গত হয় নিচে নুয়ে-পড়া কাঁদি। আঙ্গুরের বাগান, জলপাই ও ডালিম উৎপন্ন করি। এগুলোর মধ্যে কোন কোনটি অন্য কোন কোনটির মত আবার কোন কোনটি অন্য যে-কোনটি থেকে ভিন্ন। গাছে যখন ফল ধরে তখন এর ফল ও তার পরিপক্কতার দিকে লক্ষ্য কর। নিশ্চয়ই এসবের মধ্যে বিশ্বাসী লোকদের জন্য অনেক নিদর্শন রয়েছে। ",
  "তারা জ্বিনদেরকে আল্লাহর সাথে শরীক করেছে, অথচ তিনিই তাদেরকে সৃষ্টি করেছেন। অজ্ঞতার কারণে তারা আল্লাহর জন্য ছেলেমেয়েও সাব্যস্ত করেছে। মহিমা তাঁর! তারা (তাঁর জন্য) যেসব বিশেষণ আরোপ করছে তিনি তার ঊর্ধ্বে।\n",
  "তিনি আসমান ও জমিনের স্রষ্টা। তাঁর সন্তান হবে কি করে? তাঁর তো কোন সঙ্গিনী (স্ত্রী) নেই। আর তিনিই তো সবকিছু সৃষ্টি করেছেন এবং সবকিছু সম্বন্ধে তিনি সুবিজ্ঞ। ",
  "এই হলেন তোমাদের প্রভু আল্লাহ। তিনি ছাড়া কোন উপাস্য নেই। তিনি সবকিছুর স্রষ্টা; অতএব, তোমরা তাঁরই এবাদত কর। তিনি সবকিছুরই কার্যনির্বাহী। ",
  "কোন দৃষ্টি তাঁর নাগাল পায় না, তবে তিনি সব দৃষ্টির নাগাল পান। আর তিনি অত্যন্ত সূক্ষ্মদর্শী ও সবকিছুর খবর রাখেন। ",
  "তোমাদের কাছে তোমাদের প্রভুর পক্ষ থেকে চাক্ষুষ প্রমাণাদি এসে গেছে। এখন যে (তা) দেখবে তার উপকার হবে এবং যে অন্ধ হয়ে থাকবে (দেখবে না) তার ক্ষতি হবে। আমি তো আর তোমাদের প্রহরী নই। ",
  "এমনিভাবে আমি আয়াতসমূহ নানাভাবে বিবৃত করি; তা না হলে তারা (অবিশ্বাসীরা) বলতে পারে, “তুমি তো (এটা পূর্বের আসমানি কিতাবেই) পড়েছো;” আর যাতে আমি জ্ঞানী লোকদের কাছে তা পরিষ্কার করে ব্যক্ত করতে পারি। ",
  "তোমার কাছে তোমার প্রভুর নিকট থেকে ওহীর মাধ্যমে যা পাঠানো হয় তা অনুসরণ কর। তিনি ছাড়া কোন উপাস্য নেই। আর মুশরিকদের দিক থেকে মুখ ফিরিয়ে নাও। ",
  "আল্লাহ যদি চাইতেন তাহলে তারা শির্‌ক করত না। আর আমি তোমাকে তাদের প্রহরী বানাইনি; তুমি তাদের কর্মবিধায়কও নও। ",
  "আল্লাহকে বাদ দিয়ে তারা যাদেরকে ডাকে তোমরা তাদেরকে গালি দিও না; তাহলে তারা অজ্ঞতাবশত অন্যায়ভাবে আল্লাহকেও গালি দেবে। এমনিভাবে আমি প্রত্যেক জাতির দৃষ্টিতে তাদের নিজেদের কাজকর্ম সুশোভিত করে দিয়েছি। (ফলে যার কাজ তার কাছে ভাল মনে হয়।) অতঃপর তাদের প্রভুর কাছেই তাদের প্রত্যাবর্তন (নির্ধারিত)। তখন তিনি তাদেরকে তারা যা করত তা অবহিত করবেন। ",
  "তারা আল্লাহর নামে জোরালো শপথ করে বলে যে, যদি তাদের কাছে কোন নিদর্শন আসত তাহলে তারা অবশ্যই তা বিশ্বাস করত। বল, “নিদর্শন তো আল্লাহর কাছে। (হে মুসলমানগণ!) তোমাদেরকে কে জানাবে যে,তাদের কাছে নিদর্শন এলেও তারা বিশ্বাস করবে না?” ",
  "যেহেতু প্রথমবার তারা তা বিশ্বাস করেনি তাই আমি তাদের অন্তর ও চোখ (সঠিক পথ থেকে) ঘুরিয়ে দেব এবং তাদেরকে ছেড়ে দেব, যাতে নিজেদের অবাধ্যতার মধ্যে উদ্‌ভ্রান্তের ন্যায় ঘুরতে থাকে।",
  "যদি আমি তাদের কাছে ফেরেশতা পাঠাতাম ও মৃতব্যক্তিরা তাদের সাথে কথা বলত এবং আমি সবকিছু তাদের সামনে একত্রিত করতাম তথাপি তারা ঈমান আনত না। অবশ্য আল্লাহ (অন্যরকম) ইচ্ছা করলে সেটা ভিন্ন কথা; কিন্তু তাদের অধিকাংশই মূর্খের মত কাজ করে। ",
  "এমনিভাবে আমি প্রত্যেক নবীর জন্য কতিপয় শত্রু নিয়োগ করেছি। তারা হল মানুষ ও জ্বিনদের মধ্যে শয়তানেরা। তারা ধোঁকা দেওয়ার জন্য একে অপরকে কারুময় কথাবার্তা শিখিয়ে দেয়। তবে আল্লাহ চাইলে তারা এটা করত না। অতএব, তুমি তাদের কথা ও তারা যা বানিয়ে বলে তার কথা ছেড়ে দাও। ",
  "(তারা কারুময় কথাবার্তা এজন্য শেখায়) যাতে এর প্রতি পরকালে অবিশ্বাসীদের মন আকৃষ্ট হয়, তারা এতে সন্তুষ্ট থাকতে পারে এবং তারা যেসব অপকর্ম করছে তা করে যেতে পারে। ",
  "(বল,) “আমি কি তাহলে আল্লাহ ব্যতীত অন্য কোন বিচারক খুঁজব? অথচ তিনিই তোমাদের কাছে বিস্তারিত কিতাব নাযিল করেছেন।” আর আমি যাদেরকে কিতাব দিয়েছি তারা জানে যে, তা সত্যই তোমার প্রভুর পক্ষ থেকে অবতীর্ণ। অতএব, তুমি কিছুতেই সন্দেহ পোষণ করো না। ",
  "তোমার প্রভুর বাণী সত্য ও ন্যায়ে পরিপূর্ণ। কেউ তাঁর বাণী পরিবর্তন করতে পারে না। তিনিই সর্বশ্রোতা, মহাজ্ঞানী। ",
  "তুমি যদি পৃথিবীর অধিকাংশ মানুষের কথামতো চল তাহলে তারা তোমাকে আল্লাহর পথ থেকে বিচ্যুত করবে। তারা শুধু আন্দাজের অনুসরণ করে, তারা শুধু অনুমান করে বলে। ",
  "তোমার প্রভুই ভাল জানেন, কে তাঁর পথ ছেড়ে বিপথে যায়। সঠিক পথের অনুসারীদের সম্পর্কেও তিনি ভাল জানেন। ",
  "আল্লাহর নাম নিয়ে জবাই-করা প্রাণীর মাংস খাও, যদি তোমরা তাঁর বিধানসমূহে বিশ্বাসী হও। ",
  "কেন তোমরা আল্লাহর নাম নিয়ে জবাই-করা প্রাণীর মাংস খাবে না? অথচ আল্লাহ তোমাদের জন্য যা যা হারাম করেছেন বিস্তারিতভাবে সেগুলোর বিবরণ দিয়েছেন; অবশ্য নিরুপায় হয়ে তোমরা কিছু খেতে বাধ্য হলে তার কথা আলাদা। আর অনেকে তো না জেনে নিজেদের খেয়াল-খুশিমত মানুষকে বিভ্রান্ত করে। অবশ্যই তোমার প্রভু সীমালংঘনকারীদের সম্পর্কে ভালভাবে অবগত আছেন। ",
  "তোমরা প্রকাশ্য ও গোপন (সবরকম) পাপ ছেড়ে দাও। যারা পাপ কামাই করে তারা শিগগিরই তাদের কৃতকর্মের শাস্তি পাবে। ",
  "(জবাইকালে) আল্লাহর নাম নেওয়া হয়নি এমন প্রাণীর মাংস খেয়ো না। অবশ্যই তা পাপ। আর শয়তানেরা তাদের বন্ধুদেরকে তোমাদের সাথে বিতর্ক করতে প্ররোচনা দেয়। যদি তোমরা তাদের কথামতো চল তাহলে অবশ্যই মুশরিক হয়ে যাবে।\n",
  "যে ব্যক্তি মৃত ছিল, তারপর আমি তাকে জীবিত করেছি এবং একটি আলো দান করেছি যার সাহায্যে সে মানুষের মধ্যে চলতে পারে, সে কি ঐ ব্যক্তির মত হতে পারে, যে অন্ধকারের মধ্যে আছে এবং সেখান থেকে বের হচ্ছে না? এভাবেই কাফেরদের দৃষ্টিতে তাদের নিজেদের কাজ শোভন করা হয়েছে। ",
  "আর এভাবেই আমি প্রত্যেক জনপদে সেখানকার বড় অপরাধীদেরকে সেখানে চক্রান্ত করতে দিয়েছি। তবে (প্রকৃতপক্ষে) তাদের চক্রান্তের প্রতিফল তাদের নিজেদের বিরুদ্ধেই যায়; কিন্তু তারা তা অনুভব করে না। ",
  "আর যখন তাদের কাছে কোন নিদর্শন আসে তখন তারা বলে, “আমরা বিশ্বাস করব না, যতক্ষণ পর্যন্ত আল্লাহর রসূলদেরকে যা দেওয়া হয়েছিল আমাদেরকেও অনুরূপ জিনিস দেওয়া না হয়।” আল্লাহ তাঁর রিসালাত (রসূলের দায়িত্ব) কোথায় দেবেন তা তিনিই ভাল জানেন। অপরাধকারীরা তাদের চক্রান্তের কারণে শিগগিরই আল্লাহর কাছে লাঞ্ছনা ও কঠিন শাস্তি লাভ করবে। ",
  "অতএব, আল্লাহ যাকে সুপথ দেখাতে চান ইসলামের জন্য তার মন খুলে দেন; আর যাকে বিপথে নিতে চান তার মন (এমন) সঙ্কীর্ণ ও কঠিন করে দেন যেন সে আকাশে আরোহণ করছে। এভাবেই আল্লাহ অবিশ্বাসীদের ওপর শাস্তি ধার্য করেন। ",
  "এই হল তোমার প্রভুর (নির্দেশিত) সঠিক পথ। আমি উপদেশ গ্রহণকারীদের জন্য নিদর্শনসমূহ বিস্তারিতভাবে বর্ণনা করেছি। ",
  "তাদের জন্য তাদের প্রভুর নিকট শান্তির আবাস রয়েছে এবং তাদের কর্মের প্রতিদানে তিনিই তাদের অভিভাবক (হবেন)। ",
  "যেদিন তিনি তাদের সকলকে একত্রিত করবেন আর (জ্বিনদেরকে) বলবেন, “হে জ্বিনেরা! তোমরা তো মানুষের মধ্য থেকে অনেককে তোমাদের অনুগামী করে নিয়েছিলে;” আর তাদের মানুষ বন্ধুরা বলবে, “হে আমাদের প্রভু! আমরা একে অপরের দ্বারা উপকৃত হয়েছিলাম (ঠিকই), তবে এখন আমরা সেই সময়ে উপনীত হয়েছি যা তুমি আমাদের জন্য নির্ধারণ করেছিলে;” তখন তিনি বলবেন, “জাহান্নামই তোমাদের বাসস্থান, সেখানে তোমরা চিরকাল বাস করবে, তবে আল্লাহ (অন্য) কিছু চাইলে সে কথা ভিন্ন। নিশ্চয়ই তোমার প্রভু প্রজ্ঞাময়, মহাজ্ঞানী।” ",
  "আর এভাবেই আমি তাদের কৃতকর্মের কারণে জালেমদের একদলকে (অপরাধ সম্পাদনে) আরেকদলের সহযোগী করে থাকি।\n",
  "(আমি বলব) “হে জ্বিন ও মানুষের দল! তোমাদের কাছে কি তোমাদের মধ্য থেকেই রসূল আসেনি যারা তোমাদের কাছে আমার নিদর্শনসমূহ বিস্তারিতভাবে বর্ণনা করত এবং তোমাদেরকে এইদিনের মুখোমুখি হওয়ার ব্যাপারে সতর্ক করত?” তারা বলবে, “আমরা আমাদের নিজেদের বিরুদ্ধেই সাক্ষ্য দিচ্ছি।” (আসলে) দুনিয়ার জীবন তাদেরকে প্রতারিত করেছে; (তাই) তারা তাদের নিজেদের বিরুদ্ধেই সাক্ষ্য দেবে যে, তারা কাফের ছিল। ",
  "এটা (রসূলপ্রেরণ) এজন্য যে, তোমার প্রভু কোন অন্যায়ের কারণে অধিবাসীদেরকে অনবহিত রেখে জনপদসমূহ ধ্বংস করেন না। ",
  "যার যার কাজ অনুসারে সকলের মর্যাদা আছে। তারা যা করছে সে সম্পর্কে তোমার প্রভু বেখবর নন। ",
  "তোমার প্রভু অমুখাপেক্ষী ও দয়াশীল। তিনি যদি ইচ্ছা করেন তাহলে তোমাদেরকে সরিয়ে তোমাদের পর যাদেরকে চান তোমাদের স্থলাভিষিক্ত করতে পারেন; যেমন তোমাদেরকেও তিনি অন্য লোকদের বংশধর থেকে সৃষ্টি করেছেন। ",
  "তোমাদেরকে যা ওয়াদা করা হয়েছে তা অবশ্যই আসবে এবং তোমরা (তা) ব্যর্থ করতে পারবে না। ",
  "বল, “হে আমার সমপ্রদায়! তোমরা তোমাদের মত কাজ করতে থাক, আমিও (আমার মত) কাজ করি। তোমরা জানতে পারবে, পরকালে কার পরিণাম ভাল হয়। অবশ্যই জালেমরা সফলকাম হবে না” ",
  "আল্লাহ যেসব শস্য ও গবাদিপশু সৃষ্টি করেছেন তার একটি অংশ তারা আল্লাহর জন্য নির্দিষ্ট করে আর নিজেদের ধারণা মোতাবেক বলে, “এটা আল্লাহর জন্য আর এটা আমাদের শরীকদের জন্য।” আর (তাদের বিচারে) যে অংশ তাদের শরীকদের জন্য তা আল্লাহর কাছে পৌঁছে না, কিন্তু যে অংশ আল্লাহর জন্য তা তাদের শরীকদের কাছে পৌঁছে যায়। (এভাবে) তারা যে বিচার করছে তা বড়ই খারাপ! ",
  "তেমনিভাবে তাদের শরীকরা অনেক মুশরিকের দৃষ্টিতে নিজেদের সন্তানহত্যা শোভন করেছে, তাদেরকে ধ্বংস করার জন্য ও তাদের মনে ধর্ম সম্পর্কে বিভ্রান্তি সৃষ্টি করার জন্য। আল্লাহ যদি ইচ্ছা করতেন তাহলে তারা এ কাজ করত না। অতএব, তাদেরকে তাদের বানানো মিথ্যা নিয়েই থাকতে দাও। ",
  "তারা তাদের ধারণা অনুসারে বলে, “এই পশু ও শস্যগুলো নিষিদ্ধ। আমরা যাদেরকে চাইব তারা ব্যতীত কেউ এসব খেতে পারবে না।” (তাদের ধারণামতে) কিছু কিছু পশুর পিঠে আরোহণও নিষিদ্ধ। আবার আল্লাহর বিরুদ্ধে মিথ্যা আরোপের উদ্দেশ্যে তারা কোন কোন পশু জবাইকালে আল্লাহর নাম নেয় না। তাদের এসব মনগড়া মিথ্যাচারের জন্য তিনি শিগগিরই তাদেরকে শাস্তি দেবেন। ",
  "তারা আরো বলে, “এই পশুগুলোর পেটে (গর্ভে) যা আছে তা আমাদের পুরুষদের জন্য নির্দিষ্ট এবং আমাদের নারীদের জন্য নিষিদ্ধ। আর যদি তা মৃত হয় তাহলে তারা (সবাই) তাতে অংশীদার।” তিনি তাদের (এসব মনগড়া) বর্ণনার জন্য শিগগিরই তাদেরকে শাস্তি দেবেন। নিশ্চয়ই তিনি প্রজ্ঞাবান, মহাজ্ঞানী। ",
  "যারা বোকার মত না জেনে নিজেদের সন্তানদের হত্যা করেছে এবং আল্লাহ তাদেরকে যে জীবিকা দান করেছেন আল্লাহর প্রতি ভ্রান্ত ধারণাবশত তা নিষিদ্ধ করেছে তারা অবশ্যই ক্ষতিগ্রস্ত হয়েছে। নিশ্চয়ই তারা বিপথগামী হয়েছে এবং তারা সৎপথে ছিল না। \n",
  "তিনিই বাগ-বাগিচার মাচাবিশিষ্ট ও মাচাবিহীন গাছপালা, খেজুরগাছ, বিভিন্ন স্বাদের শস্য, জলপাই আর ডালিম উৎপন্ন করেন যার কোনটি কোনটির মত আবার কোনটি কোনটির মত নয়। এসব গাছপালায় যখন ফল হয় তখন তোমরা তার ফল খাবে; তবে ফসল সংগ্রহের দিনে তার ন্যায্য অংশ দান করবে। আর অপচয় করবে না; (কারণ) তিনি তো অপচয়কারীদের ভালবাসেন না। ",
  "আর গবাদিপশুর মধ্যে (কতক) ভারবাহী ও (কতক) ছোট আকৃতির (সৃষ্টি করেছেন)। আল্লাহ তোমাদেরকে যে জীবিকা দান করেছেন তা থেকে খাও এবং শয়তানের পদাঙ্ক অনুসরণ করো না; (কারণ) সে তো তোমাদের প্রকাশ্য শত্রু। ",
  "আটটি জোড়া-পশু (সৃষ্টি করেছেন): ভেড়ার দুটো (একটি পুরুষ ও একটি স্ত্রী) ও ছাগলের দুটো (একটি পুরুষ ও একটি স্ত্রী); বল, “তিনি কি পুরুষদুটো হারাম করেছেন, নাকি স্ত্রীদুটো, নাকি স্ত্রীদুটোর গর্ভে যে বাচ্চা রয়েছে তা? তোমরা জেনে আমাকে বল, যদি তোমরা সত্যবাদী হও।” ",
  "এবং উটের দুটো (একটি পুরুষ ও একটি স্ত্রী) ও গরুর দুটো (একটি পুরুষ ও একটি স্ত্রী); বল, “তিনি কি পুরুষদুটো হারাম করেছেন, নাকি স্ত্রীদুটো, নাকি স্ত্রীদুটোর গর্ভে যে বাচ্চা রয়েছে তা? নাকি আল্লাহ যখন এরকম নির্দেশ দিয়েছিলেন তখন তোমরা উপস্থিত ছিলে? অতএব, মানুষকে বিপথগামী করার জন্য না জেনে যে আল্লাহর নামে মিথ্যা বানিয়ে বলে তার চেয়ে বড় জালেম আর কে আছে? আল্লাহ জালেমদেরকে সুপথগামী করেন না।”\n",
  "বল, “আমার কাছে যে বিধান পাঠানো হয়েছে তাতে মৃত প্রাণী বা প্রবাহিত রক্ত অথবা শূকরের মাংস যা অপবিত্র কিংবা আল্লাহ ব্যতীত অন্যের নামে উৎসর্গীকৃত প্রাণীর অবৈধ মাংস ছাড়া কারো জন্য খাওয়া হারাম বলে কিছু পাই না।” তবে কেউ যদি ইচ্ছাকৃত অবাধ্যতা কিংবা সীমালংঘন ব্যতীত কেবল নিরুপায় হয়ে (কোন হারাম খাবার খেতে) বাধ্য হয় তাহলে নিশ্চয়ই তোমার প্রভু ক্ষমাশীল, পরম দয়ালু। ",
  "ইহুদিদের জন্য আমি সবকরম নখওয়ালা প্রাণী (খাওয়া) হারাম করেছিলাম। আর গরু ও ছাগল থেকে তাদের জন্য হারাম করেছিলাম চর্বি; তবে এদের পিঠ ও নাড়ীভুঁড়ির সাথে সংলগ্ন অথবা হাড়ের সাথে মিশ্রিত চর্বি নয়। তাদের অবাধ্যতার জন্য আমি তাদেরকে এ শাস্তি দিয়েছিলাম। আর নিশ্চয়ই আমি সত্যবাদী। ",
  "অতঃপর তারা যদি তোমাকে মিথ্যাবাদী বলে তাহলে তুমি বলবে, “তোমাদের প্রভু অসীম দয়ার মালিক এবং অপরাধীদের থেকে তাঁর শাস্তি ফিরিয়ে নেয়া হয় না।” ",
  "মুশরিকরা বলবে, “যদি আল্লাহ চাইতেন তাহলে আমরা কিংবা আমাদের বাপ-দাদারা শির্‌ক করতাম না এবং (তাঁর বিধানের বাইরে) কোন কিছু হারাম করতাম না।” এভাবেই তাদের পূর্ববর্তীরাও অবিশ্বাস করেছিল যতক্ষণ না তারা আমার শাস্তি আস্বাদন করেছিল। বল, “তোমাদের কাছে কি কোন জ্ঞান (প্রমাণ) আছে যা আমাদের সামনে পেশ করতে পার? তোমরা তো শুধু ধারণার বশবর্তী হও এবং শুধু মনগড়া কথা বল।” ",
  "বল, “পূর্ণাঙ্গ প্রমাণ তো আল্লাহর কাছেই। অতএব, তিনি যদি চাইতেন তাহলে অবশ্যই তোমাদের সকলকে সঠিক পথে চালাতেন।” ",
  "বল, “তোমাদের সেই সাক্ষীদেরকে নিয়ে এসো যারা সাক্ষ্য দিতে পারে যে, আল্লাহ এটা হারাম করেছেন।” অতঃপর তারা যদি (এমন) সাক্ষ্য দেয়, তাহলে তুমি তাদের সাথে সাক্ষ্য দিও না। আর যারা আমার নিদর্শনসমূহকে মিথ্যা বলে, যারা পরকাল বিশ্বাস করে না ও তাদের প্রভুর সমকক্ষ দাঁড় করায় তুমি তাদের ইচ্ছানুসারে কাজ করো না।  \n",
  "বল, “এদিকে এসো, তোমাদের প্রভু তোমাদের জন্য যা নিষিদ্ধ করেছেন আমি তা পড়ে শোনাই। তা এই যে, তোমরা তার সাথে কোনকিছু শরীক করবে না। এছাড়া পিতামাতার সাথে সদ্ব্যবহার করবে। দারিদ্রের ভয়ে নিজেদের সন্তানদেরকে হত্যা করবে না।” তোমাদেরকে ও তাদেরকে আমিই জীবিকা দান করি। “প্রকাশ্য হোক কিংবা গোপন হোক অশ্লীল কাজের কাছেও যাবে না। ন্যায়সঙ্গত কারণ ছাড়া মানুষ হত্যা করবে না, যা আল্লাহ নিষিদ্ধ করেছেন। তিনি তোমাদেরকে এই আদেশ দিয়েছেন, যাতে তোমরা বুঝতে পার।” ",
  "“বয়োপ্রাপ্ত না হওয়া পর্যন্ত অনাথের সম্পদের কাছেও যাবে না। যেতে হলে শরীয়তসম্মত শ্রেষ্ঠতম পন্থায় যাবে। মাপ ও ওজন ন্যায়ের সাথে পুরোপুরি দেবে।” কাউকে আমি তার সাধ্যের অতীত কষ্ট দেই না। “যখন কথা বলবে, ন্যায্য বলবে, সংশ্লিষ্ট ব্যক্তি নিকটাত্মীয় হলেও। আর আল্লাহর অঙ্গীকার পূরণ করবে। তিনি তোমাদেরকে এই আদেশ দিয়েছেন, যাতে তোমরা উপদেশ গ্রহণ কর।” ",
  "“আর এই হচ্ছে আমার সরল পথ। অতএব, তোমরা এ পথই অনুসরণ করো, অন্যান্য পথ অনুসরণ করো না; তাহলে সেসব পথ তোমাদেরকে তাঁর পথ থেকে বিচ্ছিন্ন করবে। তিনি তোমাদেরকে এই আদেশ দিয়েছেন, যাতে তোমরা (বিভ্রান্তি থেকে) বেঁচে থাকতে পার।” ",
  "অতঃপর আমি সৎকর্মশীলদের জন্য (নেয়ামতের) পরিপূর্ণতা, সবকিছুর বিস্তারিত বিবরণ, পথ-নির্দেশ এবং অনুগ্রহস্বরূপ মূসাকে কিতাব (তাওরাত) দিয়েছিলাম; যাতে তারা তাদের প্রভুর সঙ্গে সাক্ষাতে বিশ্বাস করে।\n",
  "এটি (আল-কোরআন) আমার নাযিলকৃত একটি বরকতময় কিতাব। অতএব, তোমরা এটি মেনে চল এবং তাকওয়া অবলম্বন করো, যাতে তোমরা অনুগ্রহপ্রাপ্ত হও। ",
  "পাছে তোমরা বল, “কিতাব তো নাযিল করা হয়েছিল আমাদের পূর্বে দুটি সমপ্রদায়ের কাছে এবং তারা কি পড়ত সে সম্বন্ধে আমরা তো অনবহিতই ছিলাম।” ",
  "কিংবা তোমরা বল, “যদি আমাদের কাছে কিতাব নাযিল করা হত তাহলে আমরা তাদের চেয়ে অধিক হেদায়েতপ্রাপ্ত হতাম।” এখন তো তোমাদের কাছে তোমাদের প্রভুর পক্ষ থেকে স্পষ্ট প্রমাণ (আল-কোরআন), হেদায়েত ও রহমত এসে গেছে। অতএব, আল্লাহর আয়াতসমূহকে যে মিথ্যা বলে এবং তার দিক থেকে মুখ ফিরিয়ে নেয় তার চেয়ে বড় জালেম কে আছে? যারা আমার আয়াতসমূহ থেকে মুখ ফিরিয়ে নেয়, শিগগিরই আমি তাদেরকে এই মুখ ফিরিয়ে নেওয়ার জন্য নিকৃষ্ট শাস্তি দেব। ",
  "তারা কি (তাহলে) এটা ছাড়া অন্য কিছুর প্রতীক্ষা করছে যে, তাদের কাছে ফেরেশতারা আসবে কিংবা তোমার প্রভু আসবেন অথবা তোমার প্রভুর কোন নিদর্শন (কেয়ামতের আলামত) আসবে? (অর্থাৎ তারা যেন এ রকম কিছুরই প্রতীক্ষা করছে।) আসলে যেদিন তোমার প্রভুর কোন নিদর্শন আসবে সেদিন এমন কারো ঈমান কোন কাজে আসবে না যে আগে ঈমান আনেনি কিংবা ঈমান অনুসারে কোন সৎকাজ করেনি। বল, “তোমরা প্রতীক্ষা করো, আমরাও প্রতীক্ষা করছি।” ",
  "যারা নিজেদের ধর্মকে খণ্ড-বিখণ্ড করেছে এবং বিভিন্ন দলে বিভক্ত হয়েছে তুমি তাদের সাথে কোন কিছুতেই নও। তাদের বিষয়টি আল্লাহর কাছে ন্যস্ত রয়েছে। তিনি তাদেরকে তাদের কৃতকর্ম সম্বন্ধে অবহিত করবেন। ",
  "যে ব্যক্তি একটি ভাল কাজ করবে সে তার মত দশটির ফল পাবে; আবার যে একটি খারাপ কাজ করবে তাকে শুধু সেটিরই প্রতিফল দেওয়া হবে। তাদের প্রতি জুলুম করা হবে না। ",
  "বল, “আমাকে তো আমার প্রভু সরল পথে পরিচালিত করেছেন; (এটাই) একনিষ্ঠ ইবরাহীমের সঠিক ধর্ম। তিনি মুশরিকদের দলভুক্ত ছিলেন না।” ",
  "বল, “আমার নামায, আমার কোরবানি, আমার জীবন ও আমার মৃত্যু সারা জাহানের প্রভু আল্লাহর জন্য।” ",
  "“তাঁর কোন শরীক নাই। আমাকে এই আদেশই দেওয়া হয়েছে এবং আমিই প্রথম মুসলিম (অনুগত বান্দা)” ",
  "বল, “আমি কি আল্লাহ ছাড়া অন্য কোন প্রভু চাইব? অথচ তিনিই সবকিছুর প্রভু। যে যা উপার্জন করে তার ফল তার ওপরই বর্তায়। একজন আরেকজনের ভার বহন করে না। পরিশেষে তোমাদের প্রভুর কাছেই তোমাদের প্রত্যাবর্তন (নির্ধারিত)। তোমরা যা নিয়ে মতভেদ করতে সে ব্যাপারে তখন তিনি তোমাদেরকে অবহিত করবেন।” ",
  "তিনিই তোমাদেরকে দুনিয়ার প্রতিনিধি করেছেন এবং তোমাদেরকে যা কিছু দান করেছেন সে সম্বন্ধে পরীক্ষা করার জন্য তোমাদের কতককে কতকের ওপরে মর্যাদা দিয়েছেন। নিশ্চয়ই তোমার প্রভু দ্রুত শাস্তি প্রদানকারী; আবার নিশ্চয়ই তিনি ক্ষমাশীল, পরম দয়ালু।",
  "আলিফ লাম মীম ছদ [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "এটি তোমার কাছে নাযিলকৃত একটি গ্রন্থ; অতএব, এর ব্যাপারে তোমার মনে যেন কোনরূপ সংকীর্ণতা না থাকে। (এটি নাযিল করা হয়েছে) যাতে এর দ্বারা তুমি (লোকদেরকে) সতর্ক কর। আর মুমিনদের জন্য এটি একটি স্মারক। ",
  "তোমাদের কাছে তোমাদের প্রভুর পক্ষ থেকে যা নাযিল করা হয়েছে তোমরা তার অনুসরণ করো এবং তিনি ছাড়া অন্য অভিভাবকদের অনুসরণ করো না। তোমরা খুব কমই উপদেশ গ্রহণ কর। ",
  "(পাপের কারণে) আমি অনেক জনপদ ধ্বংস করে দিয়েছি। তাদের (অধিবাসীদের) ওপর আমার (আকস্মিক) শাস্তি এসেছিল রাতে অথবা তারা যখন দুপুরে বিশ্রামরত ছিল। ",
  "তাদের ওপর যখন আমার শাস্তি এসেছিল তখন তাদের আর কোন দাবি ছিল না; তারা শুধু একটি কথাই বলেছিল, “আসলে আমরা জালেম ছিলাম।” ",
  "অতএব, যাদের কাছে রসূল পাঠানো হয়েছিল অবশ্যই আমি তাদেরকে প্রশ্ন করব এবং অবশ্যই আমি রসূলদেরকেও প্রশ্ন করব। ",
  "অতঃপর আমি তাদের কাছে জ্ঞাতসারে (তাদের সব ঘটনা) বর্ণনা করব। আমি তো অনুপস্থিত ছিলাম না। ",
  "সেদিন (হাশরের দিন) ওজন হবে সঠিক। অতএব, যাদের (ন্যায়ের) পাল্লা ভারী হবে তারাই সফলকাম। ",
  "আর যাদের (ন্যায়ের) পাল্লা হালকা হবে তারাই নিজেদের ক্ষতি করেছে; কারণ (অবিশ্বাস করে) তারা আমার নিদর্শনসমূহের প্রতি অবিচার করত। ",
  "অবশ্যই আমি তোমাদেরকে দুনিয়াতে প্রতিষ্ঠিত করেছি এবং সেখানে তোমাদের জন্য জীবিকার ব্যবস্থা করেছি। তোমরা (সেজন্য) খুব কমই কৃতজ্ঞতা প্রকাশ কর।\n",
  "অবশ্যই আমি তোমাদেরকে (তোমাদের পিতা আদমকে) সৃষ্টি করেছি, তারপর তোমাদের আকৃতি দিয়েছি, তারপর ফেরেশতাদের বলেছি, “আদমকে সেজদা করো”; তখন ইবলীস বাদে তারা সেজদা করল। সে (ইবলীস) সেজদাকারীদের দলভুক্ত হল না। ",
  "তিনি বললেন, “আমি যখন তোমাকে আদেশ দিয়েছি তখন কিসে তোমাকে নিষেধ করল যে তুমি সেজদা করছ না?” সে বলল, “আমি তার চেয়ে শ্রেষ্ঠ; (কারণ) আমাকে তুমি আগুন থেকে সৃষ্টি করেছো, আর তাকে সৃষ্টি করেছো মাটি থেকে।” ",
  "তিনি বললেন, “তুমি এই জান্নাত থেকে নেমে যাও। এখানে তোমার ঔদ্ধত্য দেখানোর সুযোগ নেই। অতএব, বেরিয়ে যাও। নিশ্চয়ই তুমি লাঞ্ছিতদের দলভুক্ত।” ",
  "সে বলল, “যেদিন তাদেরকে উঠানো হবে সেদিন (কেয়ামতের দিন) পর্যন্ত আমাকে সময় দাও।” ",
  "তিনি বললেন, “তোমাকে সময় দেওয়া হল।” ",
  "সে বলল, “যেহেতু (মানুষের কারণে) তুমি আমাকে বিপথে ঠেলে দিলে তাই আমিও তোমার সরল পথে তাদের বিরুদ্ধে অপেক্ষমান থাকব।” ",
  "অতঃপর আমি তাদের কাছে আসব তাদের সামনে থেকে, তাদের পেছন থেকে, তাদের ডানদিক থেকে ও তাদের বামদিক থেকে; ফলে তুমি তাদের অধিকাংশকে কৃতজ্ঞ পাবে না। ",
  "তিনি বললেন, “তুমি এই জান্নাত থেকে ধিক্কৃত ও বিতাড়িত হয়ে বের হয়ে যাও। তাদের মধ্যে যারা তোমার কথামতো চলবে অবশ্যই আমি তোমাদের সকলের দ্বারা জাহান্নাম পূর্ণ করব।” ",
  "আর হে আদম! তুমি ও তোমার স্ত্রী জান্নাতে বসবাস করো এবং যেভাবে চাও খাদ্য গ্রহণ করো; তবে এই গাছটির কাছে যেয়ো না, তাহলে তোমরা অন্যায়কারীদের অন্তর্ভুক্ত হবে। ",
  "তখন শয়তান তাদের আবৃত লজ্জাস্থান অনাবৃত করার মতলবে তাদেরকে কুমন্ত্রণা দেয় আর বলে, “তোমাদের প্রভু তোমাদেরকে গাছটির কাছে যেতে নিষেধ করেছেন কেবল এই কারণে যে, পাছে তোমরা ফেরেশতা অথবা (জান্নাতের) স্থায়ী বাসিন্দা হয়ে যাও। ",
  "সে তাদের কাছে শপথ করে বলল, “আমি অবশ্যই তোমাদের হিতাকাংক্ষী।” ",
  "এভাবে সে ধোঁকা দিয়ে তাদেরকে বিভ্রান্ত করল। অতঃপর যখন তারা গাছটির (ফলের) স্বাদ গ্রহণ করল তখন তাদের লজ্জাস্থান অনাবৃত হয়ে গেল এবং তারা জান্নাতের পাতা দিয়ে নিজেদেরকে আবৃত করতে লাগল। (এমতাবস্থায়) তাদের প্রভু তাদেরকে সম্বোধন করে বললেন, “আমি কি তোমাদেরকে ঐ গাছটির কাছে যেতে বারণ করিনি এবং বলিনি যে, শয়তান তোমাদের প্রকাশ্য শত্রু?” ",
  "তারা বলল, “হে আমাদের প্রভু! আমরা নিজেদের প্রতি জুলুম করেছি। (এখন) তুমি যদি আমাদেরকে ক্ষমা করে না দাও আর আমাদের প্রতি দয়া না করো তাহলে আমরা অবশ্যই ক্ষতিগ্রস্ত হব।” ",
  "তিনি বললেন, “তোমরা নেমে যাও। তোমরা একে অপরের শত্রু। আর পৃথিবীতে তোমাদের জন্য কিছুকালের নিবাস ও সুখভোগের ব্যবস্থা রয়েছে।” ",
  "তিনি বললেন, “তোমরা সেখানেই বাঁচবে, সেখানেই মরবে এবং সেখান থেকেই তোমাদেরকে বের করে আনা হবে।”\n",
  "হে আদম সন্তানেরা! আমি তোমাদেরকে লজ্জা নিবারণ ও সাজ-সজ্জার জন্য পোশাক দিয়েছি; আর তাকওয়ার পোশাক, এটাই সবচেয়ে ভাল। এগুলো আল্লাহর নিদর্শনসমূহের অন্তর্গত; যাতে তারা উপদেশ গ্রহণ করে (মিথ্যা ছেড়ে সত্যের অনুসরণ করে)। ",
  "হে আদম সন্তানেরা! শয়তান যেন তোমাদেরকে ফেতনায় না ফেলে, যেভাবে সে তোমাদের পিতামাতাকে (আদম ও হাওয়াকে) নিজেদের লজ্জাস্থান দেখানোর মতলবে বিবস্ত্র করে জান্নাত থেকে বের করেছিল। সে ও তার দলবল তোমাদেরকে দেখতে পায়, কিন্তু তোমরা তাদেরকে দেখতে পাও না। যাদের ঈমান নেই আমি শয়তানদেরকে তাদের বন্ধু করে দিয়েছি। ",
  "যখন তারা কোন অশ্লীল কাজ করে তখন বলে, “আমরা আমাদের পূর্বপুরুষদের এটা করতে দেখেছি এবং আল্লাহও আমাদেরকে এটা করার আদেশ দিয়েছেন।” বল, “আল্লাহ অশ্লীল কাজের আদেশ দেন না। তোমরা কি আল্লাহ সম্বন্ধে এমন কথা বলছ যা তোমরা জান না?” ",
  "বল, “আমার প্রভু ন্যায়বিচারের আদেশ দিয়েছেন।” আর তোমরা প্রত্যেক সেজদার (নামাযের) সময় তোমাদের মুখমণ্ডল সোজা রাখবে এবং দ্বীনকে কেবল তাঁরই জন্য নিবেদিত করে (একনিষ্ঠভাবে) তাঁকে ডাকবে। যেভাবে তিনি তোমাদেরকে প্রথমবার সৃষ্টি করেছেন সেভাবেই তোমরা (কেয়ামতের দিন) আবার আসবে। ",
  "একদলকে তিনি সুপথগামী করেছেন এবং আরেকদলের বিপথগামিতা অবধারিত হয়েছে। তারা আল্লাহর পরিবর্তে শয়তানদেরকে বন্ধু বানিয়েছে আর মনে করছে, তারা সঠিক পথেই আছে। ",
  "হে আদমসন্তানেরা! প্রত্যেক সেজদার (নামাযের ও তওয়াফের) সময় সাজগোছ করে নিও আর পানাহার করো; তবে অপচয় করবে না। তিনি অপচয়কারীদের ভালবাসেন না। \n",
  "বল, “স্বীয় বান্দাদের জন্য সৃষ্ট আল্লাহর দেওয়া সাজসজ্জা এবং পবিত্র জীবিকা (খাদ্রসামগ্রী) কে নিষিদ্ধ করেছে?” বল, “ঈমানদারদের জন্য পার্থিব জীবনে এসব বৈধ, আর কেয়ামতের দিন তো কেবলমাত্র তাদের জন্যই।” এমনিভাবে আমি জ্ঞানীদের জন্য বিধানসমূহ বিস্তারিতভাবে বর্ণনা করি। ",
  "বল, “বস্তুত আমার প্রভু হারাম করেছেন প্রকাশ্য ও গোপন অশ্লীল কাজকর্ম, (সবরকম) পাপ, অসঙ্গত বাড়াবাড়ি, আল্লাহর সাথে তোমাদের শরীক করা- যার কোন কর্তৃত্ব তিনি দেননি এবং আল্লাহ সম্পর্কে তোমাদের এমন কথা বলা যা তোমরা জান না।” ",
  "প্রত্যেক জাতির জন্য একটি সময় নির্দিষ্ট আছে। যখন তাদের (সেই) সময় এসে যায় তখন তারা তা এক মুহূর্তও পিছাতে কিংবা আগাতে পারে না। ",
  "হে আদমসন্তানেরা! যদি তোমাদের কাছে তোমাদের মধ্য থেকে রসূল এসে আমার নিদর্শনসমূহ বর্ণনা করে, তখন যারা মোত্তাকী ও সৎ হবে তাদের কোন ভয় কিংবা দুঃখ থাকবে না। ",
  "আর যারা আমার নিদর্শনসমূহকে মিথ্যা বলবে এবং সেগুলোর ব্যাপারে ঔদ্ধত্য দেখাবে তারাই জাহান্নামের অধিবাসী হবে, সেখানে তারা চিরকাল থাকবে। ",
  "যে আল্লাহর বিরুদ্ধে মিথ্যা বানিয়ে বলে অথবা তাঁর নিদর্শনসমূহকে অবিশ্বাস করে তার চেয়ে বড় জালেম কে আছে? ভাগ্যলিপি থেকে তাদের নির্দিষ্ট অংশ তাদের কাছে পৌঁছে যাবে। (তাদের ভাগ্যে যা আছে তারা তা পেয়ে যাবে।) অবশেষে যখন আমার দূতেরা (মৃত্যুর ফেরেশতারা) তাদের প্রাণ নিতে তাদের কাছে আসবে তখন তারা (ফেরেশতারা) বলবে, “আল্লাহকে বাদ দিয়ে তোমরা যাদেরকে ডাকতে তারা কোথায়?” (জবাবে) তারা বলবে, “তারা আমাদের থেকে উধাও হয়ে গেছে।” আর তারা নিজেদের বিরুদ্ধেই সাক্ষ্য দেবে যে, তারা কাফের ছিল। ",
  "আল্লাহ বলবেন, “তোমাদের পূর্বে যে সব জ্বিন ও মানুষের দল চলে গেছে তাদের সাথে তোমরাও জাহান্নামে প্রবেশ কর।” যখনই কোন দল সেখানে প্রবেশ করবে, তখন তাদের মত আরেকটি দলকে অভিশাপ দেবে। অবশেষে সবাই যখন সেখানে একত্রিত হবে তখন পরবর্তী দল পূর্ববর্তী দল সম্পর্কে বলবে, “হে আমাদের প্রভু! এরা আমাদেরকে বিপথগামী করেছে; অতএব, এদেরকে জাহান্নামের দ্বিগুণ শাস্তি দাও।” তিনি বলবেন, “প্রত্যেকের জন্যই দ্বিগুণ রয়েছে; তবে তোমরা জান না।” ",
  "পূর্ববর্তীরা পরবর্তীদের বলবে, “আমাদের ওপর তোমাদের কোন শ্রেষ্ঠত্ব নেই; অতএব, তোমাদের কৃতকর্মের জন্য শাস্তি আস্বাদন কর।”\n",
  "যারা আমার নিদর্শনসমূহ অবিশ্বাস করে এবং সেগুলো সম্বন্ধে ঔদ্ধত্য দেখায় তাদের জন্য আসমানের দরজা খোলা হবে না এবং তারা জান্নাতে প্রবেশ করবে না; যতক্ষণ না সুইয়ের ছিদ্রে উট প্রবেশ করে। (অর্থাৎ সুইয়ের ছিদ্রে উট প্রবেশ করা যেমন অসম্ভব তাদের জান্নাতে প্রবেশ করাও তেমন অসম্ভব।) এভাবেই আমি অপরাধীদের শাস্তি দিয়ে থাকি। ",
  "তাদের জন্য থাকবে জাহান্নামের এক শয্যা এবং ওপর থেকে আচ্ছাদন। এভাবেই আমি জালেমদের শাস্তি দিয়ে থাকি। ",
  "আর যারা ঈমান এনেছে ও সৎকাজ করেছে— আমি কাউকে তার সাধ্যের অতীত কাজ দেই না— তারাই জান্নাতের অধিবাসী, সেখানে তারা চিরকাল থাকবে। ",
  "আমি তাদের মন থেকে (দুনিয়ার) যাবতীয় বিদ্বেষ দূর করে দেব। তাদের নিচ থেকে নদী প্রবাহিত হবে। তারা বলবে, “প্রশংসা আল্লাহর যিনি আমাদেরকে এখানে আসার পথ দেখিয়েছেন। আল্লাহ আমাদেরকে পথ না দেখালে আমরা পথের সন্ধান পেতাম না। আমাদের প্রভুর রসূলগণ অবশ্যই সত্য নিয়ে এসেছিলেন।” আর তাদেরকে ডেকে বলা হবে, “এই হল জান্নাত; তোমাদের কর্মের প্রতিদানে তোমাদেরকে এর উত্তরাধিকারী করা হয়েছে।” ",
  "জান্নাতের অধিবাসীরা জাহান্নামের অধিবাসীদের ডেকে বলবে, “আমাদের প্রভু আমাদেরকে যে অঙ্গীকার করেছিলেন আমরা তা ঠিকমতো পেয়েছি। তোমাদের প্রভু তোমাদেরকে যে ওয়াদা করেছিলেন তোমরা কি তা ঠিকমতো পেয়েছো?” তারা বলবে, “হ্যাঁ”। তখন একজন ঘোষণাকারী তাদের মধ্যে ঘোষণা করবে, “জালেমদের ওপর আল্লাহর অভিশাপ; ",
  "যারা আল্লাহর পথে (লোকদেরকে) বাধা দিত এবং তাতে বক্রতা অন্বেষণ করত।” তারা পরকালের প্রতিও অবিশ্বাসী ছিল। ",
  "উভয়ের (জান্নাতের অধিবাসী ও জাহান্নামের অধিবাসীদের) মাঝখানে একটি পর্দা থাকবে। আর আজ্ঞরাফের (জান্নাত ও জাহান্নামের মধ্যবর্তী প্রাচীর) ওপরও কিছু লোক থাকবে যারা (উভয় দিকের) সকলকে তাদের চেহারার চিহ্ন দেখে চিনতে পারবে। তারা জান্নাতের অধিবাসীদেরকে ডেকে বলবে, “তোমাদের ওপর শান্তি বর্ষিত হোক।” (তাদের অবস্থা তখনও এমন যে,) তারা নিজেরা জান্নাতে প্রবেশ করেনি, তবে (প্রবেশের) প্রত্যাশা করছে। ",
  "এরপর যখন তাদের চোখ জাহান্নামের অধিবাসীদের দিকে ফিরিয়ে দেওয়া হবে তখন তারা বলবে, “হে আমাদের প্রভু! আমাদেরকে এই জালেমদের সঙ্গী করো না।”\n",
  "আজ্ঞরাফওয়ালারা (মধ্যবর্তী প্রাচীরের ওপরে অবস্থানরত লোকেরা) কতক লোককে, যাদেরকে তারা চেহারার চিহ্ন দেখে চিনবে, ডেকে বলবে, “তোমাদের দলবল ও অহংকার তোমাদের কোন কাজে আসেনি।” ",
  "এরা কি তারা, যাদের সম্পর্কে তোমরা কসম খেয়ে বলতে যে, আল্লাহ এদের প্রতি অনুগ্রহ করবেন না? (এদেরকেই বলা হচ্ছে,) “তোমরা জান্নাতে প্রবেশ কর। তোমাদের কোন ভয় কিংবা দুঃখ থাকবে না।” ",
  "আর জাহান্নামের অধিবাসীরা জান্নাতের অধিবাসীদের ডেকে বলবে, “আমাদের ওপর কিছু পানি ঢেলে দাও অথবা আল্লাহ তোমাদেরকে যে জীবিকা (খাদ্য) দান করেছেন তার কিছু অংশ আমাদের দিকে দাও।” তারা বলবে, “আল্লাহ তো (আজ) এ দুটোই কাফেরদের জন্য নিষিদ্ধ করেছেন; ",
  "যারা তাদের ধর্মকে বিনোদন ও খেলার বস্তু বানিয়ে নিয়েছিল এবং দুনিয়ার জীবন যাদেরকে প্রতারিত করেছিল।” অতএব, আজ আমি তাদেরকে ভুলে যাব যেভাবে তারা তাদের আজকের দিনটির সাক্ষাতকে ভুলে গিয়েছিল এবং যেভাবে তারা আমার নিদর্শনসমূহ অস্বীকার করত। ",
  "নিশ্চয়ই আমি তাদের কাছে একটি গ্রন্থ (আল-কোরআন) পৌঁছে দিয়েছি যা আমি জেনে বুঝে ঈমানদারদের জন্য পথনির্দেশ ও অনুগ্রহরূপে বিস্তারিতভাবে বর্ণনা করেছি। ",
  "তারা কি কেবল তার (কোরআনের) মর্ম উদ্‌ঘাটনের অপেক্ষা করছে? যেদিন তার মর্ম উদ্‌ঘাটিত হবে সেদিন যারা তাকে আগে ভুলে গিয়েছিল তারা বলবে, “আমাদের প্রভুর রসূলগণ তো সত্য নিয়ে এসেছিলেন। আমাদের জন্য কি সুপারিশকারী পাওয়া যাবে, যারা আমাদের জন্য একটু সুপারিশ করবে? অথবা আমাদেরকে কি আবার পৃথিবীতে ফিরিয়ে নেয়া হবে, যাতে আমরা আগে যা করতাম তার থেকে ভিন্নতর কিছু করতে পারি।” তারা নিজেদেরই ক্ষতি করেছে এবং তারা যে মিথ্যা বানিয়ে বলত তাও তাদের থেকে উধাও হয়ে গেছে। \n",
  "নিশ্চয়ই তোমাদের প্রভু আল্লাহ, যিনি ছয়দিনে আসমান ও জমিন সৃষ্টি করেছেন; অতঃপর আরশে (সিংহাসনে) সমাসীন হয়েছেন। তিনি রাত দিয়ে দিনকে ঢেকে দেন; (এদের) একটি আরেকটির পেছনে দ্রুত ছুটছে। আরো সৃষ্টি করেছেন তাঁর আজ্ঞানুবর্তী সূর্য, চনদ্র ও নক্ষত্ররাজি। জেনে রাখ, সৃষ্টি ও আদেশ তাঁরই। আল্লাহ মহিমান্বিত, যিনি সারাবিশ্তের প্রভু। ",
  "তোমরা মিনতিভরে ও সংগোপনে তোমাদের প্রভুকে ডাক। তিনি তো সীমালংঘন-কারীদের ভালবাসেন না। ",
  "শান্তি প্রতিষ্ঠার পর তোমরা দুনিয়ায় (আবার) অশান্তি সৃষ্টি করো না এবং ভয় ও প্রত্যাশা নিয়ে তাঁকে (আল্লাহকে) ডাক। নিশ্চয়ই আল্লাহর অনুগ্রহ সৎকর্মশীলদের কাছাকাছি আছে। ",
  "তিনিই স্বীয় অনুগ্রহের (বৃষ্টির) আগে সুসংবাদরূপে বাতাস পাঠান। এই বাতাস যখন ভারী মেঘ উঠিয়ে আনে তখন আমি তা কোন নির্জীব ভূখণ্ডের দিকে চালিয়ে নেই, তারপর তা থেকে পানি বর্ষণ করি এবং তার সাহায্যে সবরকম ফল উৎপন্ন করি। এভাবেই আমি মৃতদেরকে বের করব, যাতে তোমরা শিক্ষাগ্রহণ করতে পার। ",
  "উৎকৃষ্ট ভূমির ফসল তার প্রভুর আদেশে (সহজেই) উৎপন্ন হয়। আর যে ভূমি নিকৃষ্ট তাতে কঠোর পরিশ্রম ছাড়া কিছু জন্মে না। এভাবে আমি কৃতজ্ঞ লোকদের জন্য নানাভাবে নিদর্শনসমূহ বর্ণনা করে থাকি।\n",
  "আমি নূহকে তার সমপ্রদায়ের কাছে পাঠিয়েছিলাম। সে বলেছিল, “হে আমার সমপ্রদায়! তোমরা আল্লাহর এবাদত করো; তিনি ছাড়া তোমাদের কোন উপাস্য নেই। আমি তোমাদের জন্য এক ভয়ানক দিনের শাস্তির আশংকা করছি।” ",
  "তার সমপ্রদায়ের নেতারা বলেছিল, “আমরা তো তোমাকে স্পষ্ট বিভ্রান্তির মধ্যে দেখতে পাচ্ছি।” ",
  "সে বলেছিল, “হে আমার সমপ্রদায়! আমার মধ্যে কোন বিভ্রান্তি নেই; তবে আমি বিশ্বপ্রভুর পক্ষ থেকে একজন রসূল।” ",
  "“আমি আমার প্রভুর বার্তাসমূহ তোমাদের কাছে প্রচার করি এবং তোমাদেরকে সদুপদেশ দেই। আমি আল্লাহর পক্ষ থেকে এমনসব বিষয় জানতে পাই যা তোমরা জান না।” ",
  "“তোমরা কি এতে বিস্মিত হয়েছো যে, তোমাদেরই একজনের মাধ্যমে তোমাদের কাছে তোমাদের প্রভুর পক্ষ থেকে উপদেশ এসেছে, যাতে সে তোমাদেরকে সতর্ক করে এবং তোমরা তাকওয়া অবলম্বন করো ও (আল্লাহর) অনুগ্রহ লাভ করতে পার?” ",
  "অতঃপর তারা তাকে মিথ্যাবাদী বলে। পরে আমি তাকে ও তার সঙ্গে যারা নৌকায় ছিল তাদেরকে উদ্ধার করি এবং যারা আমার নিদর্শনসমূহ অবিশ্বাস করেছিল তাদেরকে ডুবিয়ে দেই। আসলে ওরা ছিল কতগুলো অন্ধ (সত্যদর্শনে অক্ষম) লোক।\n",
  "আর আদ জাতির নিকট (পাঠিয়েছিলাম) তাদের ভাই হূদকে। সে বলেছিল, “হে আমার সমপ্রদায়! তোমরা আল্লাহর এবাদত করো; তিনি ছাড়া তোমাদের কোন উপাস্য নেই। তবে কি তোমরা (আল্লাহকে) ভয় করবে না?” ",
  "তার সমপ্রদায়ের কাফের নেতারা বলেছিল, “আমরা তোমাকে নির্বোধ দেখতে পাচ্ছি এবং আমরা তোমাকে মিথ্যাবাদীদের দলভুক্ত মনে করি।” ",
  "সে বলেছিল, “হে আমার সমপ্রদায়! আমার মধ্যে কোন নির্বুদ্ধিতা নেই; তবে আমি বিশ্বপ্রভুর পক্ষ থেকে একজন রসূল।” ",
  "“আমি তোমাদের কাছে আমার প্রভুর বার্তাসমূহ পৌঁছে দেই এবং আমি তোমাদের একজন বিশ্বস্ত হিতাকাংক্ষী।” ",
  "“তোমরা কি এতে বিস্মিত হয়েছো যে, তোমাদেরই একজনের মাধ্যমে তোমাদের কাছে তোমাদের প্রভুর পক্ষ থেকে উপদেশ এসেছে, যাতে সে তোমাদেরকে সতর্ক করে? তোমরা স্মরণ করো যে, আল্লাহ তোমাদেরকে নূহের সমপ্রদায়ের পর (তাদের) স্থলাভিষিক্ত করেছেন এবং তোমাদের দেহের আকার বাড়িয়ে দিয়েছেন। অতএব, তোমরা আল্লাহর নেয়ামতসমূহ স্মরণ করো, যাতে তোমরা সফলকাম হও।” ",
  "তারা বলল, “তুমি কি আমাদের কাছে এজন্য এসেছো যে, আমরা এক আল্লাহর এবাদত করি এবং আমাদের বাপ-দাদারা যা কিছু পূজা করত তা ছেড়ে দেই? তা হয়ে থাকলে তুমি আমাদেরকে যে জিনিসের (শাস্তির) ভয় দেখাচ্ছ আমাদের কাছে তা নিয়ে এসো, যদি তোমার কথা সত্য হয়।” ",
  "সে বলল, “তোমাদের ওপর তোমাদের প্রভুর পক্ষ থেকে শাস্তি ও ক্রোধ অবধারিত হয়ে গেছে। তোমরা কি তোমাদের ও তোমাদের বাপ-দাদাদের রাখা কতগুলো নাম নিয়ে আমার সাথে বিতর্ক করতে চাও, যে সম্পর্কে আল্লাহ কোন কর্তৃত্ব দেননি? তাহলে তোমরা প্রতীক্ষা করো, আমিও তোমাদের সাথে প্রতীক্ষা করছি।” ",
  "অতঃপর আমি তাকে ও তার সঙ্গীদেরকে আমার বিশেষ অনুগ্রহে রক্ষা করেছিলাম এবং যারা আমার আয়াতসমূহ অমান্য করেছিল তাদের শিকড় কেটে দিয়েছিলাম। তারা বিশ্বাসী ছিল না।\n",
  "আর ছামূদ জাতির কাছে তাদের ভাই ছালেহকে পাঠিয়েছিলাম। সে বলেছিল, “হে আমার সমপ্রদায়! তোমরা আল্লাহর এবাদত কর। তিনি ছাড়া তোমাদের কোন উপাস্য নেই। তোমাদের কাছে তোমাদের প্রভুর পক্ষ থেকে একটি প্রমাণ (পাথরের মধ্য থেকে বেরিয়ে আসা এক বিরাটকায় উষ্ট্রী) এসেছে। এটি আল্লাহর উষ্ট্রী, তোমাদের জন্য এক নিদর্শন। অতএব, তাকে ছেড়ে দাও, সে আল্লাহর জমিনে চরে খাবে। তাকে অন্যায়ভাবে স্পর্শ করো না; তাহলে তোমাদের ওপর কঠিন শাস্তি আসবে।” ",
  "“স্মরণ করো, তিনি তোমাদেরকে আদ জাতির পরে তাদের স্থলাভিষিক্ত করেছেন এবং তোমাদেরকে পৃথিবীর বাসিন্দা করেছেন। সেখানে সমতলভূমিতে তোমরা প্রাসাদ বানাচ্ছ আর পাহাড় কেটে ঘরবাড়ি নির্মাণ করছ। তাই আল্লাহর নেয়ামতসমূহ স্মরণ করো এবং পৃথিবীতে গোলযোগ সৃষ্টি করো না।” ",
  "তার সমপ্রদায়ের অহঙ্কারী নেতারা দুর্বল বলে বিবেচিত লোকদের মধ্যে যারা ঈমান এনেছিল তাদেরকে বলেছিল, “তোমরা কি জান যে, ছালেহ তার প্রভুর পক্ষ থেকে প্রেরিত?” (জবাবে) তারা বলেছিল, “তাকে যা নিয়ে পাঠানো হয়েছে আমরা তো তা বিশ্বাস করি।” ",
  "(তখন) অহঙ্কারীরা বলেছিল, “তোমরা যা বিশ্বাস করো আমরা তা অবিশ্বাস করি।” ",
  "অতঃপর তারা উষ্ট্রীটিকে হত্যা করে ও তাদের প্রভুর আদেশ অমান্য করে এবং বলে, “হে ছালেহ! তুমি আমাদেরকে যার (যে শাস্তির) ভয় দেখাচ্ছ তা নিয়ে আস, যদি তুমি রসূল হয়ে থাক।” ",
  "তখন ভূমিকম্প তাদেরকে আঘাত করে। ফলে তারা যার যার বাড়িতে (মৃত অবস্থায়) উপুড় হয়ে পড়ে থাকে। ",
  "তখন সে (ছালেহ) তাদের দিক থেকে মুখ ফিরিয়ে নেয় আর বলে, “হে আমার সমপ্রদায়! আমি তো আমার প্রভুর বার্তা তোমাদের কাছে পৌঁছে দিয়েছিলাম এবং তোমাদের ভাল চেয়েছিলাম, কিন্তু তোমরা হিতাকাংক্ষীদের ভালবাস না।” ",
  "আর লূতকে পাঠিয়েছিলাম। সে তার সমপ্রদায়কে বলেছিল, “তোমরা কি এমন (এক) অশ্লীল কাজ করছ যা তোমাদের আগে সারা বিশ্তের কেউ করেনি?” ",
  "“তোমরা কাম-লালসা পূরণে নারীদের পরিবর্তে পুরুষদেরকে ব্যবহার করছ। তোমরা তো এক সীমালংঘনকারী সমপ্রদায়।” ",
  "তার সমপ্রদায়ের কাছে (এর) কোন জবাব ছিল না। তাই তারা (ঔদ্ধত্যপূর্ণভাবে) শুধু বলল, “এদেরকে তোমাদের জনপদ থেকে বের করে দাও। এরা আসলে (অতি) পবিত্রতাকামী লোক। ",
  "অতঃপর আমি তাকে ও তার পরিবারের লোকদেরকে রক্ষা করেছিলাম। তবে তার স্ত্রীকে নয়। সে পেছনে থেকে-যাওয়া (শাস্তি কবলিত) লোকদের মধ্যে ছিল। ",
  "আমি তাদের ওপর (পাথরের) প্রবল বৃষ্টি বর্ষণ করেছিলাম। অতএব দেখ, অপরাধীদের কেমন পরিণতি হয়েছে।\n",
  "আর মাদ্‌ইয়ানের (অধিবাসীদের) প্রতি তাদের ভাই শোয়াইবকে পাঠিয়েছিলাম। সে বলেছিল, “হে আমার সমপ্রদায়! তোমরা আল্লাহর এবাদত করো; তিনি ছাড়া তোমাদের কোন উপাস্য নেই। তোমাদের কাছে তোমাদের প্রভুর পক্ষ থেকে স্পষ্ট প্রমাণ এসেছে। অতএব, তোমরা মাপ ও ওজন পুরোপুরি দিও এবং লোকদেরকে তাদের জিনিসপত্র কম দিও না। আর পৃথিবীতে শান্তি স্থাপনের পর সেখানে (আবার) অশান্তি সৃষ্টি করো না। এটাই তোমাদের জন্য ভাল, যদি তোমরা ঈমানদার হও।” ",
  "“যারা তাঁর (আল্লাহর) প্রতি ঈমান এনেছে তাদেরকে হুমকি দিতে ও আল্লাহর পথ থেকে বিরত রাখতে এবং তাতে বক্রতা অন্বেষণ করতে তোমরা প্রতিটি পথে বসে থেকো না। আর স্মরণ করো, যখন তোমরা সংখ্যায় কম ছিলে, তারপর আল্লাহ তোমাদের সংখ্যা বাড়িয়ে দিয়েছেন। দেখ, অশান্তি সৃষ্টিকারীদের কেমন পরিণতি হয়েছে।” ",
  "“যদি তোমাদের একদল আমাকে যা নিয়ে পাঠানো হয়েছে তা বিশ্বাস করে এবং আরেকদল বিশ্বাস না করে তাহলে তোমরা ধৈর্য ধারণ করো, যতক্ষণ না আল্লাহ আমাদের মধ্যে মীমাংসা করে দেন। তিনিই তো শ্রেষ্ঠ মীমাংসাকারী।”",
  "তার সমপ্রদায়ের অহঙ্কারী নেতারা বলল, “হে শোয়াইব! আমরা অবশ্যই তোমাকে ও তোমার সাথে যারা ঈমান এনেছে তাদেরকে আমাদের গ্রাম থেকে বের করে দেব; অথবা তোমরা আমাদের ধর্মে ফিরে আসবে।” সে বলল, “আমরা তা অপছন্দ করলেও?” ",
  "“আল্লাহ আমাদেরকে তোমাদের ধর্ম থেকে উদ্ধার করার পর আমরা যদি আবার তাতে ফিরে যাই তাহলে তো আল্লাহর বিরুদ্ধে আমাদের মিথ্যা আরোপ করা হবে। আমাদের প্রভু আল্লাহ না চাইলে তোমাদের ধর্মে আমাদের আর ফিরে যাওয়ার প্রশ্ন ওঠে না। আমাদের প্রভু সবকিছুই তাঁর জ্ঞানের আওতায় রেখেছেন। আমরা আল্লাহর ওপরই ভরসা করেছি। হে আমাদের প্রভু! আমাদের ও আমাদের সমপ্রদায়ের মাঝে যথার্থ মীমাংসা করে দাও। কারণ তুমি শ্রেষ্ঠ মীমাংসাকারী।” ",
  "তার সমপ্রদায়ের কাফের নেতারা বলল, “তোমরা যদি শোয়াইবের কথামতো চল তাহলে অবশ্যই ক্ষতিগ্রস্ত হবে।” ",
  "অতঃপর ভূমিকম্প তাদেরকে আঘাত করল এবং তারা তাদের বাড়িতে মৃত অবস্থায় উপুড় হয়ে পড়ে রইল। ",
  "যারা শোয়াইবকে অবিশ্বাস করেছিল (তারা এমনভাবে নিশ্চিহ্ন হল) যেন তারা সেখানে (তাদের বাড়িঘরে) বসবাসই করেনি। যারা শোয়াইবকে অবিশ্বাস করেছিল তারাই ক্ষতিগ্রস্ত হয়েছিল। ",
  "অতঃপর সে তাদের দিক থেকে মুখ ফিরিয়ে নিল আর বলল, “হে আমার সমপ্রদায়! আমি তোমাদের কাছে আমার প্রভুর বার্তাসমূহ পৌঁছে দিয়েছি এবং তোমাদেরকে হিতোপদেশ দিয়েছি। তাই কাফেরদের জন্য দুঃখ করি কীভাবে?”\n",
  "আমি যখনই কোন জনপদে কোন নবী পাঠিয়েছি তখনই তার অধিবাসীদেরকে (তাদের অবিশ্বাসের কারণে) দুরবস্থা আর দুঃখ-কষ্ট দ্বারা পাকড়াও করেছি, যাতে তারা নতি স্বীকার করে। ",
  "তারপর ভাল অবস্থা দ্বারা (তাদের) খারাপ অবস্থার পরিবর্তন ঘটিয়েছি। ফলে তারা প্রাচুর্যের অধিকারী হয়েছে আর বলেছে, “আমাদের পূর্বপুুরুষদের জীবনেও দুঃখ-কষ্ট ও সুখ-সমৃদ্ধি এসেছিল।” তখন আমি তাদেরকে এমন আকস্মিকভাবে পাকড়াও করি যে তারা টেরই পায়নি। ",
  "আর যদি গ্রামবাসীরা ঈমান আনত ও তাকওয়া অবলম্বন করত তাহলে অবশ্যই আমি তাদের জন্য আসমান ও জমিনের বরকতসমূহ উন্মুক্ত করে দিতাম। কিন্তু তারা (সত্যকে) অবিশ্বাস করেছে। তাই আমি তাদেরকে তাদের কৃতকর্মের জন্য পাকড়াও করেছি। ",
  "অতএব, গ্রামগুলোর অধিবাসীরা কি রাতে ঘুমন্ত অবস্থায় তাদের ওপর আমার শাস্তি আগমন সম্বন্ধে নিরাপদ বোধ করেছিল? ",
  "অথবা গ্রামগুলোর অধিবাসীরা কি সকালবেলায় খেলাধুলায় রত অবস্থায় তাদের  ওপর আমার শাস্তি আগমন সম্বন্ধে নিরাপদ বোধ করেছিল? ",
  "তারা কি আল্লাহর পরিকল্পনা থেকে নিরাপদ বোধ করেছিল? বস্তুত ক্ষতিগ্রস্ত লোকেরা ছাড়া কেউ আল্লাহর পরিকল্পনা থেকে নিরাপদ বোধ করে না।\n",
  "জমিনের (আগের) বাসিন্দাদের পরে যারা এর উত্তরাধিকারী হয়েছে তাদের কাছে কি পরিষ্কার হয়নি যে, আমি চাইলে তাদেরকে তাদের পাপের কারণে ধরতে পারি? আমি তাদের অন্তরে ছাপ মেরে দিচ্ছি, ফলে তারা শুনতে পাবে না। ",
  "সেইসব জনপদের কিছু বৃত্তান্ত আমি তোমার কাছে বর্ণনা করছি। তাদের কাছে তাদের রসূলগণ প্রমাণাদি নিয়ে এসেছিল। কিন্তু তারা আগেই যা অবিশ্বাস করেছিল তা আর বিশ্বাস করতে প্রস্তুত ছিল না। এভাবেই আল্লাহ কাফেরদের অন্তরে ছাপ মেরে দেন। ",
  "আমি তাদের অধিকাংশকে প্রতিজ্ঞা পালনকারী পাইনি; বরং তাদের অধিকাংশকে অবাধ্য পেয়েছি। ",
  "অতঃপর তাদের পরে আমি মূসাকে আমার নিদর্শন নিয়ে ফেরাউন ও তার পারিষদবর্গের কাছে পাঠিয়েছিলাম। কিন্তু তারা অন্যায়ভাবে তা প্রত্যাখ্যান করে। সুতরাং চেয়ে দেখ, অনাচারীদের কেমন পরিণতি হয়েছিল। ",
  "মূসা বলেছিল, “হে ফেরাউন! আমি বিশ্বপ্রভুর পক্ষ থেকে একজন রসূল।” ",
  "“আল্লাহ সম্পর্কে সত্য ছাড়া কিছু না বলাই আমার জন্য সমীচীন। আমি তোমাদের কাছে তোমাদের প্রভুর পক্ষ থেকে এক স্পষ্ট প্রমাণ নিয়ে এসেছি। অতএব, বনী ইসরাঈলকে আমার সাথে যেতে দাও।” ",
  "ফেরাউন বলল, “তুমি যদি কোন নিদর্শন এনে থাক তাহলে তা পেশ করো, যদি তুমি সত্যবাদী হও।” ",
  "তখন মূসা তার লাঠিখানা নিক্ষেপ করল, আর অমনি তা একটি জলজ্যান্ত অজগরে পরিণত হল। ",
  "তারপর সে তার হাত বের করল, আর অমনি তা দর্শকদের জন্য শূভ্রোজ্জ্বল হয়ে গেল।\n",
  "তখন ফেরাউনের লোকদের মধ্যে নেতৃস্থানীয় ব্যক্তিরা বলল, “অবশ্যই সে (মূসা) একজন বিজ্ঞ যাদুকর; ",
  "যে তোমাদেরকে তোমাদের দেশ থেকে বের করে দিতে চায়। এ ব্যাপারে তোমরা কি পরামর্শ দাও?” ",
  "তারা বলল, “তাকে ও তার ভাইকে কিছুটা অবকাশ দিন আর এদিকে আপনি শহরে শহরে সংগ্রহকারী দল পাঠান; ",
  "যেন তারা আপনার কাছে প্রত্যেক বিজ্ঞ যাদুকরকে উপস্থিত করে।” ",
  "যাদুকরেরা ফেরাউনের কাছে উপস্থিত হল। তারা বলল, “যদি আমরাই বিজয়ী হই তাহলে আমাদের জন্য অবশ্যই যোগ্য পুরস্কার থাকতে হবে।” ",
  "সে বলল, “অবশ্যই। অধিকন্তু তোমরা (আমার) নিকটবর্তী লোকদের মধ্যে গণ্য হবে।” ",
  "যাদুকরেরা বলল, “মূসা! হয় তুমি নিক্ষেপ করবে, না হয় আমরাই (আগে) নিক্ষেপ করব।” ",
  "সে বলল, “তোমরাই নিক্ষেপ কর।” তারপর তারা যখন নিক্ষেপ করল তখন তারা লোকদের চোখগুলোকে সম্মোহিত করল, তাদেরকে আতঙ্কগ্রস্ত করল এবং একটা বড় যাদু প্রদর্শন করল। ",
  "তখন আমি মূসাকে আদেশ দিলাম যে, তুমি তোমার লাঠিখানা নিক্ষেপ করো; আর অমনি তা তাদের বানানো বস্তুগুলোকে গিলে ফেলতে লাগল। ",
  "ফলে সত্য প্রমাণিত হল আর তাদের কর্মকাণ্ড অকার্যকর হয়ে গেল। ",
  "এভাবে তারা সেখানে পরাভূত হল এবং লাঞ্ছিত হয়ে ফিরে গেল। ",
  "যাদুকরেরা সেজদায় পড়ে গেল। ",
  "তারা বলল, “আমরা বিশ্বপ্রভুর প্রতি ঈমান এনেছি; ",
  "যিনি মূসা ও হারূনের প্রভু।” ",
  "ফেরাউন বলল, “আমি তোমাদেরকে অনুমতি দেবার আগেই তোমরা তার প্রতি ঈমান আনলে? নিশ্চয়ই এটা একটা চক্রান্ত। তোমরা নগরীর বাসিন্দাদের সেখান থেকে বের করে দেবার জন্য নগরীতে বসেই এই চক্রান্ত করেছো। তোমরা (এর পরিণাম) জানতে পারবে।” ",
  "“আমি অবশ্যই বিপরীত দিক থেকে তোমাদের হাত-পা কেটে দেব। তারপর তোমাদের সকলকে শূলে চড়াব।” ",
  "তারা বলল, “আমাদেরকে তো আমাদের প্রভুর কাছে ফিরে যেতেই হবে।” ",
  "“তুমি তো এজন্যই আমাদের ওপর প্রতিশোধ নিচ্ছ যে, আমাদের কাছে যখন আমাদের প্রভুর নিদর্শনসমূহ এসেছে তখন আমরা তা বিশ্বাস করেছি।” “হে আমাদের প্রভু! আমাদেরকে পর্যাপ্ত ধৈর্য দান করো এবং মুসলিম হিসেবে আমাদের মৃত্যু দিও।”\n",
  "ফেরাউনের লোকদের মধ্যে নেতৃস্থানীয় ব্যক্তিরা বলল, “আপনি কি মূসা ও তার লোকদেরকে পৃথিবীতে অশান্তি সৃষ্টি করার জন্য এবং আপনাকে ও আপনার দেবতাদেরকে বর্জন করে চলার জন্য ছেড়ে দেবেন?” (জবাবে) সে বলল, “আমরা তাদের ছেলেদেরকে হত্যা করব এবং তাদের নারীদেরকে জীবিত রাখব। আমরা তো তাদের ওপর পরাক্রমশালী।” ",
  "মূসা তার লোকদেরকে বলল, “তোমরা আল্লাহর কাছে সাহায্য চাও আর ধৈর্য ধর। জমিন তো আল্লাহরই। তিনি তাঁর বান্দাদের মধ্যে যাকে চান এর উত্তরাধিকারী বানান। আর শুভ পরিণাম তো মোত্তাকীদের জন্যই।” ",
  "তারা বলল, “আমরা তো তোমার আসার আগেও এবং তোমার আসার পরেও নির্যাতিত হয়েছি।” সে বলল, “হতে পারে, তোমাদের প্রভু তোমাদের শত্রুকে ধ্বংস করবেন এবং পৃথিবীতে তোমাদেরকে প্রতিনিধিত্ব দান করবেন, তারপর দেখবেন তোমরা কেমন কাজ কর।”\n",
  "আমি ফেরাউনের লোকদেরকে বছরে বছরে দুর্ভিক্ষ ও ফল-ফলাদির ঘাটতি দ্বারা পাকড়াও করেছিলাম, যাতে তারা শিক্ষা গ্রহণ করে। ",
  "যখন তাদের কোন মঙ্গল হত তখন বলত, “এটা আমাদের জন্যই”। আর যদি কোন অমঙ্গল ঘটত তাহলে সেজন্য মূসা ও তার সঙ্গীদেরকে অশুভ লক্ষণযুক্ত মনে করে তাদেরকে দায়ী করত। জেনে রাখ, নিশ্চয়ই তাদের অশুভ লক্ষণ আল্লাহর জানা আছে। তবে তাদের অধিকাংশই তা জানে না। ",
  "তারা বলেছিল, “আমাদের ওপর যাদু করার জন্য তুমি যে নিদর্শনই নিয়ে আস, আমরা তোমার কথায় বিশ্বাস করব না।” ",
  "তখন আমি স্পষ্ট নিদর্শনস্বরূপ তাদের ওপর প্লাবন, পঙ্গপাল, উকুন, বেঙ ও রক্তের বালাই প্রেরণ করি। তবুও তারা অহমিকা প্রদর্শন করে এবং অপরাধী থেকে যায়। ",
  "যখন তাদের ওপর শাস্তি নেমে আসত তখন তারা বলত, “হে মূসা! তোমার প্রভু তোমার কাছে যে ওয়াদা করেছেন সে অনুসারে তুমি তাঁর কাছে আমাদের জন্য প্রার্থনা কর। তুমি যদি আমাদের থেকে শাস্তি সরিয়ে দাও তাহলে অবশ্যই আমরা তোমার কথায় বিশ্বাস করব এবং তোমার সাথে বনী ইসরাঈলকে যেতে দেব।” ",
  "কিন্তু যখন আমি তাদের থেকে একটি নির্দিষ্ট সময়ের জন্য শাস্তি সরিয়ে নিতাম সে পর্যন্ত পৌঁছামাত্রই তারা তাদের প্রতিশ্রুতি ভঙ্গ করত। ",
  "সুতরাং আমি তাদের ওপর প্রতিশোধ নিয়েছিলাম এবং তাদেরকে সমুদ্রে ডুবিয়ে মেরেছিলাম; কেননা তারা আমার নিদর্শনসমূহ অবিশ্বাস করেছিল এবং সে সম্বন্ধে অমনোযোগী ছিল। ",
  "আর যাদেরকে দুর্বল মনে করা হত তাদেরকে আমি পৃথিবীর সেইসব পূর্বাঞ্চল ও পশ্চিমাঞ্চলের উত্তরাধিকারী করলাম যেখানে আমি বরকত দান করেছি; এবং যেহেতু ইসরাঈলের সন্তানেরা (বনী ইসরাঈল) ধৈর্যধারণ করেছিল, তাই তাদের জন্য তোমার প্রভুর শ্রেয়তর অঙ্গীকার পূরণ হল; আর ফেরাউন ও তার লোকেরা যা কিছু তৈরী করেছিল ও যেসব ভবনাদি উঁচু করে নির্মাণ করেছিল আমি তা ধ্বংস করে দিয়েছি। ",
  "আমি বনী ইসরাঈলকে সমুদ্র পার করিয়ে দেই। তখন তারা এমন এক জাতির কাছে এসে পড়ে যারা তাদের কতিপয় প্রতিমার প্রতি নিবেদিত ছিল। মূসার সঙ্গীরা বলল, “হে মূসা! ওদের যেমন দেবতারা রয়েছে তেমনি আমাদের জন্যও একটি দেবতা বানিয়ে দাও।” মূসা বলল, “তোমরা তো দেখছি কতগুলো মূর্খ লোক।” ",
  "“এই লোকগুলো যে কাজে লিপ্ত রয়েছে তার জন্য এরা ধ্বংসপ্রাপ্ত হবে এবং এরা যা কিছু করছে তা ভ্রান্ত।” ",
  "সে আরো বলে, “আমি কি তোমাদের জন্য আল্লাহ ব্যতীত অন্য কোন উপাস্য চাইব, অথচ তিনি তোমাদেরকে সারা বিশ্তের সকলের ওপর শ্রেষ্ঠত্ব দান করেছেন?” ",
  "(স্মরণ করো) যখন আমি তোমাদেরকে ফেরাউনের লোকদের কবল থেকে রক্ষা করেছিলাম, যারা তোমাদেরকে নিকৃষ্ট শাস্তি দিত। তারা তোমাদের ছেলেদেরকে মেরে ফেলত আর তোমাদের নারীদেরকে জীবিত রাখত। এর মধ্যে তোমাদের প্রভুর পক্ষ থেকে এক বিরাট পরীক্ষা ছিল। \n",
  "আমি মূসার জন্য ত্রিশটি রাত নির্ধারণ করেছিলাম এবং পরে এর সাথে আরো দশ (রাত) যোগ করে তা পরিপূর্ণ করেছিলাম। এভাবে তার প্রভুর নির্ধারিত সময় চল্লিশ রাতে পূর্ণ হয়েছিল। মূসা তার ভাই হারূনকে বলেছিল, “তুমি আমার লোকদের মধ্যে আমার প্রতিনিধি হিসেবে থাক; ঠিকমত কাজ করবে আর অনর্থ সৃষ্টিকারীদের পথ অনুসরণ করবেনা।” ",
  "মূসা যখন আমার নির্ধারিত সময় অনুযায়ী উপস্থিত হয়েছিল এবং তার সাথে তার প্রভু কথা বলেছিলেন তখন সে বলেছিল, “হে আমার প্রভু! আমাকে দেখাও, আমি তোমাকে দেখব।” আল্লাহ বলেন, “তুমি আমাকে দেখতে পাবে না; তুমি বরং পাহাড়টির দিকে তাকাও। পাহাড় যদি নিজের জায়গায় স্থির থাকে তাহলেই তুমি আমাকে দেখতে পাবে।” এরপর তার প্রভু যখন পাহাড়টির দিকে স্বীয় জ্যোতির বিকিরণ ঘটালেন তখন তিনি সেটিকে চূর্ণ-বিচূর্ণ করে দিলেন আর মূসা বেহুঁশ হয়ে পড়ে গেল। অতঃপর যখন সে সংজ্ঞা ফিরে পায় তখন বলল, “মহিমা তোমার! আমি তোমার কাছে তওবা করলাম এবং আমিই প্রথম বিশ্বাসী (হলাম)। ",
  "তিনি বললেন, “হে মূসা! তোমাকে আমার রসূল বানিয়ে এবং তোমার সাথে কথা বলে আমি (অন্যান্য) মানুষের ওপরে তোমাকে শ্রেষ্ঠত্ব দিয়েছি। অতএব, আমি তোমাকে যা দিলাম তা গ্রহণ করো এবং কৃতজ্ঞ হও।” ",
  "আমি তার জন্য সব জিনিস থেকে প্রাপ্তব্য শিক্ষা এবং সব জিনিসের স্পষ্ট ব্যাখ্যা ফলকসমূহে লিখে দিয়েছি। (এবং বলেছি) এগুলো দৃঢ়ভাবে ধারণ করো আর তোমার সমপ্রদায়ের লোকদেরকে এর শ্রেষ্ঠ জিনিস গ্রহণ করতে বল। আমি শিগগিরই তোমাদেরকে অবাধ্য লোকদের বাসস্থান দেখাব। ",
  "যারা অন্যায়ভাবে পৃথিবীতে দাম্ভিক আচরণ করে আমি তাদেরকে আমার নিদর্শনসমূহ থেকে ফিরিয়ে রাখব। তারা প্রতিটি নিদর্শন দেখলেও তা বিশ্বাস করবে না। তারা সৎপথ দেখলেও তাকে পথ হিসেবে গ্রহণ করবে না; কিন্তু ভ্রান্ত পথ দেখলেই তাকে পথ হিসেবে গ্রহণ করবে। এটা এজন্য যে, তারা আমার নিদর্শনসমূহকে মিথ্যা বলেছে এবং সে সম্বন্ধে তারা অমনোযোগী। ",
  "যারা আমার নিদর্শনসমূহ ও পরকালের সাক্ষাৎ অবিশ্বাস করে তাদের যাবতীয় কাজকর্ম নষ্ট হয়ে গিয়েছে। তারা যা করত তা ছাড়া কি অন্য কিছুর প্রতিফল তাদেরকে দেওয়া হবে? \n",
  "মূসার সমপ্রদায় তার অনুপস্থিতিতে তাদের অলংকার থেকে (উপাসনার জন্য) একটি বাছুরের কায়া বানিয়েছিল। এটিতে হাম্বারবের মত একটি শব্দ হত। তারা কি দেখেনি যে, সেটি তাদের সাথে কথা বলতে কিংবা তাদেরকে পথ দেখাতে পারে না? (তবু) তারা তাকেই (উপাস্যরূপে) গ্রহণ করেছিল। বস্তুত তারা ছিল জালেম। ",
  "যখন তারা অনুতপ্ত হল এবং দেখতে পেল যে, তারা পথভ্রষ্ট হয়ে গিয়েছে তখন বলল, “আমাদের প্রভু যদি আমাদেরকে অনুগ্রহ না করেন এবং ক্ষমা করে না দেন তাহলে আমরা অবশ্যই ক্ষতিগ্রস্ত হব।” ",
  "যখন মূসা রাগান্বিত ও দুঃখভারাক্রান্ত অবস্থায় তার সমপ্রদায়ের কাছে ফিরে এল তখন বলল, “আমার অনুপস্থিতিতে তোমরা যে কাজটি করলে তা কত খারাপ! তোমরা কি তোমাদের প্রভুর আদেশের ব্যাপারে তাড়াহুড়া করলে? এরপর সে (তাওরাতের) ফলকগুলো ছুঁড়ে ফেলল এবং নিজের ভাই হারূনকে তার মাথার চুল ধরে নিজের দিকে টানতে লাগল। হারূন বলল, “ওরে আমার মায়ের পুত্র (ভাই)! লোকগুলো তো আমাকে দুর্বল মনে করেছিল এবং আমাকে প্রায় মেরেই ফেলছিল। অতএব, তুমি আমাকে শত্রুদের আনন্দের খোরাক বানিয়ো না এবং আমাকে জালেমদের সারিতে গণ্য করো না।” ",
  "মূসা বলল, “হে আমার প্রভু! আমাকে ও আমার ভাইকে ক্ষমা করে দাও এবং আমাদেরকে তোমার দয়ার আওতায় প্রবেশ করাও। তুমিই তো সবচেয়ে বড় দয়ালু।”\n",
  "যারা বাছুরকে উপাস্য বানিয়েছিল তাদের ওপর এই দুনিয়ার জীবনেই তাদের প্রভুর ক্রোধ ও লাঞ্ছনা এসে পড়বে। মিথ্যা রচনাকারীদেরকে এভাবেই আমি প্রতিফল দিয়ে থাকি। ",
  "তবে যারা খারাপ কাজ করার পর তওবা করে ও ঈমানদার হয়ে যায় তাদের ক্ষেত্রে পরবর্তীতে তোমার প্রভু অবশ্যই ক্ষমাশীল, পরম দয়ালু। ",
  "পরে যখন মূসার রাগ প্রশমিত হয় তখন সে ফলকগুলো তুলে নেয়। ফলকসমূহের লিপিতে সেইসব লোকের জন্য পথ-নির্দেশ ও অনুগ্রহের কথা লেখা ছিল যারা তাদের প্রভুকে ভয় করে। ",
  "আমার নির্ধারিত সময় ও স্থানে সাক্ষাতের জন্য মূসা তার সমপ্রদায়ের সত্তরজন লোককে বাছাই করল। অতঃপর যখন ভূমিকম্প তাদেরকে আঘাত করল তখন মূসা বলল, “হে আমার প্রভু! তুমি ইচ্ছা করলে তাদেরকে ও আমাকে আগেই ধ্বংস করতে পারতে। আমাদের মধ্যে নির্বোধ লোকদের কর্মের জন্য কি তুমি আমাদেরকে ধ্বংস করবে? এ তো তোমার পরীক্ষা ছাড়া আর কিছু নয়। এই পরীক্ষার মাধ্যমে তুমি যাকে ইচ্ছা বিপথগামী করবে এবং যাকে ইচ্ছা সুপথগামী করবে। তুমি আমাদের অভিভাবক; তাই আমাদেরকে ক্ষমা করে দাও এবং আমাদের প্রতি অনুগ্রহ কর। তুমিই তো শ্রেষ্ঠ ক্ষমাকারী।” ",
  "“আর আমাদের জন্য এই দুনিয়ায় ও পরকালে কল্যাণ নির্ধারণ কর। আমরা তো তোমার দিকেই ফিরে এসেছি।” আল্লাহ বললেন, “আমার শাস্তি আমি যাকে চাই দিয়ে থাকি এবং আমার অনুগ্রহ সবকিছুতে পরিব্যাপ্ত। তাই যারা তাকওয়া অবলম্বন করে ও যাকাত দেয় এবং যারা আমার আয়াতসমূহ বিশ্বাস করে তাদের জন্য শিগগিরই আমি আমার এই অনুগ্রহ নির্ধারণ করব।” ",
  "(এরা তো তারাই) যারা সেই রসূল ও নিরক্ষর নবীর (মুহাম্মাদ স.) অনুসরণ করে যার কথা তারা তাদের তাওরাত ও ইনজীলে লিখিত পাচ্ছে। সে তাদেরকে ভালকাজ করার আদেশ দেয় ও মন্দকাজ করতে নিষেধ করে, তাদের জন্য ভাল জিনিসকে বৈধ ও খারাপ জিনিসকে অবৈধ ঘোষণা করে এবং তাদেরকে ভারমুক্ত ও শৃংখলমুক্ত করে। অতএব, যারা তাকে বিশ্বাস, সম্মান ও সাহায্য করে এবং তার সাথে প্রেরিত আলোর অনুসরণ করে তারাই সফলকাম।  \n",
  "বল, “হে মানুষ! নিশ্চয়ই আমি তোমাদের সকলের প্রতি আল্লাহর রসূল, যিনি আসমান ও জমিনের রাজত্বের অধিকারী। তিনি ছাড়া কোন মাবুদ নেই। তিনি জীবন দান করেন ও মৃত্যু ঘটান। অতএব, তোমরা আল্লাহ ও তাঁর সেই রসূল ও নিরক্ষর নবীর প্রতি ঈমান আন যে আল্লাহ ও তাঁর বাণীসমূহের ওপর বিশ্বাস রাখে। এবং তোমরা তারই অনুসরণ করো, যাতে সঠিক পথের সন্ধান পাও।” ",
  "মূসার সমপ্রদায়ের মধ্যে এমন একটি দল আছে যারা ঠিকভাবে (মানুষকে) পথ-নির্দেশ দেয় এবং ঠিকভাবে ন্যায়বিচার করে। ",
  "আমি তাদেরকে বারটি জাতি-গোত্রে বিভক্ত করেছিলাম। মূসার লোকেরা যখন তার কাছে পানি চাইল তখন তাকে নির্দেশ দিয়েছিলাম, “তুমি তোমার লাঠি দ্বারা পাথরে আঘাত কর।” ফলে পাথর ফেটে বারটি ঝরনা বের হয়ে আসে। প্রত্যেক দল তাদের পানিপানের জায়গা চিনতে পারে। আর আমি তাদের ওপর মেঘের ছায়া প্রদান করি এবং তাদের কাছে (খাদ্য হিসেবে) মান্‌ ও সাল্‌ওয়া প্রেরণ করি। (আর বলি) আমার দেওয়া ভাল জিনিসগুলো খাও। তারা আসলে আমার কোন ক্ষতি করেনি, বরং তারা নিজেদেরই ক্ষতি করছিল। ",
  "(স্মরণ করো) যখন তাদেরকে বলা হয়েছিল, “এই জনপদে (জেরুজালেমে) বসবাস করো এবং এখানকার যেখানে বসে চাও আহার করো আর বল, (হে আল্লাহ) আমাদের পাপ ক্ষমা করে দাও। আর মাথা নত করে দরজায় প্রবেশ করবে। তাহলে আমি তোমাদের পাপসমূহ ক্ষমা করে দেব। আমি সৎকর্মশীলদের আরো বেশি দেব। ",
  "কিন্তু তাদেরকে যে কথা (বলতে) বলা হয়েছিল তাদের মধ্যে অন্যায়কারীরা তা পরিবর্তন করে বলেছিল। তাদের এই অন্যায়ের কারণে আমি তাদের ওপর আসমান থেকে শাস্তি পাঠিয়েছিলাম। \n",
  "তাদেরকে সমুদ্রের নিকটবর্তী (তীরবর্তী) সেই জনপদটি সম্বন্ধে জিজ্ঞাসা করো; যখন (সেখানে) তারা শনিবারের ব্যাপারে সীমালংঘন করত; যখন তাদের শনিবার উদ্‌যাপনের দিন মাছেরা পানির ওপরে ভেসে তাদের কাছাকাছি আসত, আর যে দিন তারা শনিবার উদ্‌যাপন করত না সেদিন তারা আসত না। তাদের অবাধ্যতার কারণে এভাবেই আমি তাদেরকে পরীক্ষা করছিলাম। ",
  "যখন তাদের একটি দল বলেছিল, “কেন তোমরা এমন লোকদেরকে উপদেশ দিচ্ছ যাদেরকে আল্লাহ ধ্বংস করে দেবেন কিংবা কঠিন শাস্তি দেবেন?” তখন তারা (উপদেশদাতারা) বলেছিল, “তোমাদের প্রভুর কাছে কৈফিয়ত দেওয়ার জন্য, আর যাতে তারা সাবধান হতে পারে।” ",
  "তাদেরকে যে সব উপদেশ দেওয়া হয়েছিল পরবর্তীতে তারা যখন তা ভুলে গেল তখন যারা অন্যায় করতে নিষেধ করত আমি তাদেরকে উদ্ধার করি আর যারা অন্যায় করেছিল তাদেরকে তাদের অবাধ্যতার জন্য কঠিন শাস্তি দেই। ",
  "তাদেরকে যা করতে নিষেধ করা হয়েছিল তারা যখন তার সীমা ছাড়িয়ে গেল তখন আমি তাদেরকে বললাম, “তোমরা ইতর বানর হয়ে যাও।”  ",
  "(স্মরণ করো) যখন তোমার প্রভু ঘোষণা করেছিলেন যে, তিনি তাদের (ইহুদিদের) বিরুদ্ধে কেয়ামত পর্যন্ত এমন লোকদের পাঠাতে থাকবেন যারা তাদেরকে কঠিন শাস্তি দেবে। নিশ্চয়ই তোমার প্রভু (অবাধ্যদের জন্য) দ্রুত শাস্তিদাতা এবং নিশ্চয়ই তিনি (অনুগতদের জন্য) ক্ষমাশীল, দয়ালু। ",
  "আমি তাদেরকে পৃথিবীতে বিভিন্ন দলে বিভক্ত করে দিয়েছি। তাদের মধ্যে কেউ কেউ সৎকর্মশীল, আবার কেউ কেউ তার ব্যতিক্রম। আর আমি তাদেরকে কল্যাণ ও অকল্যাণ দ্বারা পরীক্ষা করেছি, যাতে তারা (আল্লাহর আনুগত্যের দিকে) ফিরে আসে। ",
  "তাদের পর তাদের স্থলাভিষিক্ত হয়েছে এক (অধম) প্রজন্ম, যারা কিতাবের উত্তরাধিকারী হয়েছে, কিন্তু তারা এই তুচ্ছ জগতের সামগ্রী গ্রহণ করে আর বলে, “আমাদেরকে ক্ষমা করে দেওয়া হবে”। অথচ যদি তাদের কাছে এরকম আরো সামগ্রী আসে তাও তারা গ্রহণ করবে। তাদের থেকে কি কিতাবের অঙ্গীকার নেওয়া হয়নি যে, তারা আল্লাহ সম্পর্কে সত্য ছাড়া বলবে না? তারা তো কিতাবে যা আছে তা পাঠও করেছে। বস্তুত পরকালের আবাসই মোত্তাকীদের জন্য শ্রেয়। তোমরা কি তা বোঝ না? ",
  "আর যারা কিতাবকে দৃঢ়ভাবে আঁকড়ে থাকে আর সঠিকভাবে নামায আদায় করে, এরকম সৎকর্মশীলদের পুরস্কার আমি কিছুতেই নষ্ট করি না। ",
  "(স্মরণ করো) যখন আমি তাদের ওপরে শামিয়ানার মত পাহাড় তুলে ধরেছিলাম, আর তারা মনে করেছিল যে, সেটা তাদের ওপরেই পড়বে। (আমি বললাম,) “আমি তোমাদেরকে যা দিয়েছি তা শক্ত করে ধর এবং তাতে যা আছে তা স্মরণ করো, যাতে তোমরা দ্বীনদার হতে পার।”\n",
  "আর যখন তোমার প্রভু আদমের সন্তানদের পিঠ থেকে তাদের বংশধরদের বের করেন এবং তাদেরকে তাদের নিজেদের ব্যাপারে সাক্ষ্য দিতে বলেন; (এই বলে যে,) “আমি কি তোমাদের প্রভু নই?” তারা বলে, “হ্যাঁ, আমরা সাক্ষ্য দিলাম।” এটা এজন্য যে, তোমরা যেন কেয়ামতের দিন না বল, “আমরা এ সম্পর্কে বেখবর ছিলাম।” ",
  "অথবা যেন না বল, “আমাদের বাপ-দাদারাই তো আগে শির্‌ক করেছে; আর আমরা হলাম তাদেরই পরবর্তী বংশধর। অতএব, তুমি কি বাতিলপন্থীদের কৃতকর্মের জন্য আমাদেরকে ধ্বংস করবে? ",
  "এভাবেই আমি নিদর্শনসমূহ সবিস্তারে বর্ণনা করি, যাতে তারা (সত্যের দিকে) ফিরে আসে। ",
  "তুমি তাদেরকে সেই লোকটির বৃত্তান্ত পড়ে শোনাও (লোকটি ছিল বাল্‌জ্ঞআম ইবনে বাজ্ঞঊরাঞ্চ নামক জনৈক ইহুদি পণ্ডিত) যাকে আমি আমার নিদর্শন দিয়েছিলাম, কিন্তু সে তা ছেড়ে দেয়। তারপর শয়তান তার পিছু নেয়। ফলে সে পথভ্রষ্ট হয়ে যায়। ",
  "আমি ইচ্ছা করলে ঐ নিদর্শনসমূহের কল্যাণে তাকে ওপরে ওঠাতে পারতাম কিন্তু সে দুনিয়ার প্রতি ঝুঁকে পড়ে ও নিজের প্রবৃত্তির অনুসরণ করে। সুতরাং তার অবস্থা কুকুরের অবস্থার মত। যদি তুমি তাকে তাড়া করো তাহলেও সে হাঁপায়, আবার যদি তাকে ছেড়ে দাও তাহলেও হাঁপায়। যারা আমার নিদর্শনসমূহকে মিথ্যা বলে তাদেরও অবস্থা সে রকম। অতএব, তুমি ঘটনাগুলো বর্ণনা করো, হয়তো তারা চিন্তা করবে। ",
  "যে লোকেরা আমার নিদর্শনসমূহকে মিথ্যা বলেছিল আর নিজেদের প্রতিও জুলুম করছিল তাদের অবস্থা বড়ই খারাপ। ",
  "আল্লাহ যাকে সুপথ দেখান সেই সুপথপ্রাপ্ত, আর যাদেরকে তিনি বিপথে নেন তারাই ক্ষতিগ্রস্ত। ",
  "আমি জাহান্নামের জন্য অনেক জ্বিন ও মানুষ সৃষ্টি করেছি। তাদের হৃদয় আছে যা দ্বারা তারা উপলব্ধি করে না; তাদের চোখ আছে যা দ্বারা তারা দেখে না এবং তাদের কান আছে যা দ্বারা তারা শোনে না। তারা চতুষ্পদ জন্তুর মত, বরং তার চেয়েও অধিক বিভ্রান্ত; তারাই প্রকৃত অমনোযোগী। ",
  "আল্লাহর সুন্দর সুন্দর নাম আছে। অতএব, তোমরা তাঁকে সেসব নামে ডাকবে। আর যারা তাঁর নামসমূহের ব্যাপারে অধার্মিকসুলভ মন্তব্য করে তাদেরকে বর্জন করবে, তারা শিগগিরই তাদের কৃতকর্মের ফল পাবে। ",
  "আমি যাদেরকে সৃষ্টি করেছি তাদের মধ্যে একদল আছে যারা সৎভাবে (মানুষকে) পথ দেখায় এবং সেভাবেই ন্যায়বিচার করে। \n",
  "আর যারা আমার নিদর্শনসমূহ অবিশ্বাস করে তাদেরকে আমি ধীরে ধীরে এমনভাবে পাকড়াও করব যে, তারা জানতেই পারবে না। ",
  "আমি তাদেরকে অবকাশ দিয়ে থাকি। আসলে আমার কৌশল বেশ মজবুত। ",
  "তারা কি চিন্তা করে দেখেনি? তাদের সঙ্গীর মধ্যে কোন পাগলামি নেই। সে তো এক স্পষ্ট সতর্ককারী। ",
  "তারা কি আসমান ও জমিনের কর্তৃত্ব সম্পর্কে, আল্লাহ যেসব জিনিস সৃষ্টি করেছেন সে সম্পর্কে এবং সম্ভবত তাদের নির্দিষ্ট সময় যে ঘনিয়ে আসছে সে সম্পর্কে চিন্তা করেনি? অতএব, এর পরে আর কোন্‌ কথায় তারা বিশ্বাস করবে? ",
  "আল্লাহ যাদেরকে বিপথে নেন তাদেরকে কেউ পথে আনতে পারে না। তিনি তাদেরকে ছেড়ে দেন; তারা তাদের অবাধ্যতার মাঝে দিশেহারা হয়ে ঘুরতে থকে। ",
  "তারা তোমার কাছে কেয়ামত সম্বন্ধে প্রশ্ন করে, “তার নির্ধারিত সময় কখন?” বল, “বিষয়টি কেবল আমার প্রভুই জানেন। তিনি ছাড়া কেউই তার সঠিক সময় বলতে পারে না। আসমান ও জমিনে এটি একটি গুরুতর বিষয়। তোমাদের কাছে তা আকস্মিকভাবেই আসবে।” তারা তোমার কাছে (এমনভাবে) প্রশ্ন করে যেন তুমি সে সম্পর্কে পুরোপুরি অবহিত। বল, “বিষয়টি কেবল আল্লাহই জানেন।” কিন্তু অধিকাংশ মানুষ (তা) জানে না। ",
  "বল, “আল্লাহ যা ইচ্ছা করেন তা ব্যতীত আমি আমার নিজেরও কোন উপকার কিংবা ক্ষতি করতে পারি না। আমি যদি অদৃশ্য বিষয় জানতাম তাহলে বেশি করে কল্যাণ লাভ করতাম এবং অকল্যাণ আমাকে স্পর্শ করত না। বস্তুত আমি ঈমানদার লোকদের জন্য একজন সতর্ককারী ও সুসংবাদদাতা ছাড়া আর কিছু নই।”\n",
  "তিনি সেই সত্তা যিনি তোমাদেরকে এক ব্যক্তি (আদম) থেকে সৃষ্টি করেছেন। তার থেকেই তিনি তার জোড়া (স্ত্রী হাওয়াকে) সৃষ্টি করেছেন যাতে সে তার কাছে শান্তি পায়। তারপর যখন স্ত্রীর সাথে তার শারীরিক সংশ্রব ঘটে তখন স্ত্রী গর্ভবতী হয়। (প্রথমদিকে) গর্ভ হালকা হওয়ায় সে তা নিয়ে চলাফেরা করে। কিন্তু যখন তার গর্ভ ভারী হয় তখন তারা উভয়ে তাদের প্রভু আল্লাহর কাছে প্রার্থনা করে বলে, “তুমি যদি আমাদেরকে সুসন্তান দান করো তাহলে অবশ্যই আমরা (তোমার প্রতি) কৃতজ্ঞ থাকব।” ",
  "অতঃপর আল্লাহ তাদেরকে সুসন্তান দিলে তিনি তাদেরকে যা দিয়েছেন সে ব্যাপারে তারা (অর্থাৎ তাদের পরবর্তী বংশধররা) তাঁর সাথে অংশীদার সাব্যস্ত করে (অর্থাৎ সন্তানের কল্যাণার্থে দেব-দেবীর আশ্রয় নেয়)। তারা যাদেরকে (আল্লাহর) অংশীদার সাব্যস্ত করে আল্লাহ তাদের থেকে অনেক ঊর্ধ্বে। ",
  "তারা কি এমনসব বস্তুকে (আল্লাহর) অংশীদার করছে যারা কিছুই সৃষ্টি করে না, বরং তাদেরকেই সৃষ্টি করা হয়? ",
  "তারা না তাদেরকে কোন সাহায্য দিতে পারে, না নিজেদেরকে সাহায্য করতে পারে। ",
  "তোমরা তাদেরকে সৎপথে ডাকলেও তারা তোমাদের কথা মানবে না। (অতএব) তাদেরকে ডাক অথবা চুপ করে থাক তোমাদের জন্য একই কথা। ",
  "আল্লাহ ব্যতীত তোমরা যাদেরকে ডাক তারা তো তোমাদের মতই বান্দা। অতএব, তাদেরকে ডাকতে চাও ডাক, তবে তারা যেন তোমাদের ডাকে সাড়া দেয়, যদি তোমরা সত্যবাদী হও। ",
  "তাদের কি পা আছে যা দিয়ে হাঁটতে পারে? নাকি তাদের হাত আছে যা দিয়ে ধরতে পারে? নাকি তাদের চোখ আছে যা দিয়ে দেখতে পারে? নাকি তাদের কান আছে যা দিয়ে শুনতে পারে? বল, “তোমাদের শরীকদেরকে ডাক, তারপর আমার বিরুদ্ধে ষড়যন্ত্র করো আর আমাকে অবকাশ দিও না।” ",
  "“আমার অভিভাবক তো আল্লাহ, যিনি কিতাব (আল-কোরআন) নাযিল করেছেন। আর তিনিই সৎকর্মশীলদের অভিভাবকত্ব করেন।” ",
  "আর তাঁকে ব্যতীত যাদেরকে তোমরা ডাক তারা না তোমাদেরকে কোন সাহায্য দিতে পারে, না নিজেদেরকে সাহায্য করতে পারে। ",
  "আর যদি তাদেরকে সৎপথে ডাক, তারা শোনে না এবং তাদেরকে তুমি দেখবে, তোমার দিকে তাকিয়ে আছে, তবে তারা দেখে না। ",
  "ক্ষমা করো, সৎকাজের আদেশ দাও এবং মূর্খদেরকে উপেক্ষা কর। ",
  "আর যদি তোমার কাছে শয়তানের পক্ষ থেকে কোন কুমন্ত্রণা আসে তাহলে আল্লাহর আশ্রয় চাইবে। নিশ্চয়ই তিনি সবকিছু শোনেন, সবকিছু জানেন। ",
  "মোত্তাকীদের কাছে যখন শয়তানের পক্ষ থেকে কোন কুমন্ত্রণা আসে তখন তারা আল্লাহকে স্মরণ করে এবং তখনি তারা (সত্য) দেখতে পায়। ",
  "আর শয়তানদের দোসরদেরকে তারা (শয়তানেরা) ভ্রষ্টতার দিকে টেনে নিয়ে যায়। এক্ষেত্রে তারা কোন ত্রুটি করে না। ",
  "যখন তুমি তাদের কাছে কোন নিদর্শন না আন তখন তারা বলে, “তুমি একটা (নিদর্শন) বানিয়ে আনলে না কেন?” বল, “আমার কাছে আমার প্রভুর পক্ষ থেকে ওহীর মাধ্যমে যা পাঠানো হয় আমি শুধু তাই মেনে চলি। এই কোরআন তোমাদের প্রভুর পক্ষ থেকে স্পষ্ট প্রমাণ এবং ঈমানদারদের জন্য পথ-নির্দেশ ও অনুগ্রহ।” ",
  "(অতএব) যখন কোরআন পাঠ করা হয় তখন তা মনোযোগ দিয়ে শুনবে এবং চুপ করে থাকবে, যাতে তোমরা অনুগ্রহ লাভ করতে পার। ",
  "আর আপন মনে বিনীতভাবে ও ভয়ের সাথে অনুচ্চ বাক্যে সকালে ও বিকেলে স্বীয় প্রভুকে স্মরণ করো এবং অমনোযোগী হয়ো না। ",
  "যারা তোমার প্রভুর কাছে আছে তারা (অর্থাৎ ফেরেশতারা) তাঁর দাসত্বের ব্যাপারে অহঙ্কার করে না; বরং তাঁর গুণগান করে ও তাঁকেই সেজদা করে।সেজদা",
  "লোকেরা তোমার কাছে গনীমতের মাল (যুদ্ধলব্ধ সম্পদ) সম্বন্ধে জানতে চায়। বল, “গনীমতের মাল আল্লাহ ও রসূলের। অতএব, তোমরা আল্লাহকে ভয় করো এবং নিজেদের পারস্পরিক বিষয়াদি সংশোধন করে নাও। আর আল্লাহ ও তাঁর রসূলের আনুগত্য করো, যদি তোমরা মুমিন হও।” ",
  "মুমিন তো তারাই, আল্লাহর কথা আলোচিত হলে যাদের অন্তরে ভীতির সঞ্চার হয় এবং তাঁর আয়াতসমূহ তেলাওয়াত করা হলে যাদের ঈমান বৃদ্ধি পায়। আর তারা তাদের প্রভুর ওপরই ভরসা করে। ",
  "(মুমিন তারাই) যারা নামায সুসম্পন্ন করে এবং আমি তাদেরকে যা দান করেছি তা থেকে (সৎকাজে) ব্যয় করে। ",
  "তারাই হল সত্যিকার মুমিন। তাদের জন্য তাদের প্রভুর কাছে রয়েছে মর্যাদা, ক্ষমা ও সম্মানজনক জীবিকা। ",
  "যেমন তোমার প্রভু যৌক্তিক কারণে তোমাকে তোমার ঘর থেকে বের করেছিলেন। আর মুমিনদের একটি দল তা অপছন্দ করেছিল। ",
  "সত্য স্পষ্ট হওয়ার পরও তারা সত্যের ব্যাপারে তোমার সাথে বিতর্ক করছিল, যেন তাদেরকে মৃত্যুর দিকে নিয়ে যাওয়া হচ্ছে আর তারা (সেদিকে) তাকিয়ে আছে। ",
  "(স্মরণ করো) যখন আল্লাহ (তোমাদের শত্রুপক্ষের) দুটো দলের (একটি সশস্ত্র বাহিনী, আরেকটি নিরস্ত্র কাফেলা) যে কোন একটির ব্যাপারে তোমাদের সাথে ওয়াদা করেছিলেন যে, সেটি তোমাদের হবে। তোমরা চাচ্ছিলে, কণ্টকমুক্ত (নিরস্ত্র) দলটি তোমাদের হোক; অথচ আল্লাহ চাচ্ছিলেন তার বাণী দ্বারা সত্যকে প্রতিষ্ঠিত করতে ও কাফেরদের শিকড় কেটে দিতে; ",
  "কারণ আল্লাহর উদ্দেশ্যই ছিল সত্যকে প্রতিষ্ঠিত করা আর মিথ্যাকে নির্মূল করা; যদিও অপরাধীরা তা অপছন্দ করেছিল। ",
  "(স্মরণ করো) যখন তোমরা তোমাদের প্রভুর কাছে সাহায্যের আবেদন জানাচ্ছিলে এবং তিনি তোমাদের আবেদনে সাড়া দিয়ে বলেছিলেন, “আমি তোমাদেরকে এক হাজার ফেরেশতা পাঠিয়ে সাহায্য করব, যারা একজনের পেছনে আরেকজন ক্রমান্বয়ে আসতে থাকবে।” ",
  "আল্লাহ এটা করেছিলেন কেবল সুসংবাদ হিসেবে, আর যাতে তোমাদের মন প্রশান্ত হয়। আর সাহায্য কেবল আল্লাহর পক্ষ থেকেই আসতে পারে। নিশ্চয়ই আল্লাহ পরাক্রমশালী, প্রজ্ঞাময়। \n",
  "(স্মরণ করো) যখন তিনি তাঁর পক্ষ থেকে প্রশান্তি দেওয়ার জন্য তোমাদেরকে তনদ্রাচ্ছন্ন করেছিলেন এবং তোমাদেরকে পবিত্র করার জন্য, তোমাদের থেকে শয়তানের অপবিত্রতা অপসারণ করার জন্য, তোমাদের অন্তর শক্ত করার জন্য এবং তোমাদের পা সুদৃঢ় করার জন্য আকাশ থেকে তোমাদের ওপর পানি (বৃষ্টি) বর্ষণ করেছিলেন। ",
  "(স্মরণ করো) যখন তোমার প্রভু ফেরেশতাদের কাছে বার্তা পাঠান, “আমি তোমাদের সাথে আছি; অতএব, তোমরা মুমিনদেরকে অবিচল রাখ। আমি শিগগিরই কাফেরদের মনে ভীতি সঞ্চার করে দেব। তখন তোমরা (শত্রুদের) ঘাড়ে আঘাত করো এবং তাদের প্রত্যেক আঙ্গুলের ডগায় আঘাত কর।” ",
  "এটা এ জন্য যে, তারা আল্লাহ ও তাঁর রসূলের বিরুদ্ধাচরণ করেছে। কেউ আল্লাহ ও তাঁর রসূলের বিরুদ্ধাচরণ করলে আল্লাহ তাকে কঠোর শাস্তি দেন। ",
  "অতএব, (আপাতত) এই শাস্তি আস্বাদন কর। এ ছাড়াও কাফেরদের জন্য রয়েছে জাহান্নামের শাস্তি। ",
  "হে ঈমানদারগণ! যখন তোমরা কাফেরদের সাথে যুদ্ধের ময়দানে মুখোমুখি হবে তখন তাদের দিকে পিঠ ফিরাবে না (পশ্চাদপসরণ করবে না)। ",
  "যুদ্ধের কৌশল অবলম্বনকারী অথবা কোন দলের কাছে আশ্রয় গ্রহণকারী ব্যতীত যে ব্যক্তি সেদিন তাদের দিকে পিঠ ফিরাবে সে আল্লাহর বিরাগভাজন হবে এবং তার নিবাস হবে জাহান্নাম, বড় খারাপ গন্তব্য! ",
  "(যুদ্ধের ময়দানে সেদিন) তোমরা তাদেরকে হত্যা করনি, বরং আল্লাহই তাদেরকে হত্যা করেছেন এবং তুমি যখন (কঙ্কর) নিক্ষেপ করেছিলে তখন তুমি (তা) নিক্ষেপ করনি, বরং আল্লাহই নিক্ষেপ করেছেন, যাতে তিনি মুমিনদেরকে তার পক্ষ থেকে একটি সুন্দর পরীক্ষার মাধ্যমে পরীক্ষা করতে পারেন। নিশ্চয়ই আল্লাহ সবকিছু শোনেন, সবকিছু জানেন। ",
  "এটাই ব্যাপার, আর অবশ্যই আল্লাহ কাফেরদের ষড়যন্ত্র দুর্বল করে দেন। ",
  "যদি তোমরা মীমাংসা চাও তাহলে তোমাদের কাছে মীমাংসা এসে গেছে। যদি তোমরা (অন্যায় থেকে) বিরত হও তাহলে তোমাদের জন্য মঙ্গল, আর যদি (অন্যায়ের) পুনরাবৃত্তি করো তাহলে আমিও (শাস্তির) পুনরাবৃত্তি করব। সংখ্যায় বেশি হলেও তোমাদের দল তোমাদের কোন কাজে আসবে না। নিশ্চয়ই আল্লাহ মুমিনদের সাথে আছেন। \n",
  "হে ঈমানদারগণ! তোমরা আল্লাহ ও তাঁর রসূলের কথা মেনে চল এবং (রসূলের কথা) শুনতে থাকা অবস্থায় তার কাছ থেকে চলে যেয়ো না। ",
  "আর সেই লোকদের মত হয়ো না যারা বলে, “আমরা শুনেছি”, অথচ তারা শোনে না। ",
  "আল্লাহর কাছে নিকৃষ্টতম প্রাণী হল বধির ও বোবারা (অবিশ্বাসীরা), যারা কিছু বোঝে না। ",
  "আল্লাহ যদি তাদের মধ্যে ভাল কিছু (আছে বলে) জানতেন তাহলে অবশ্যই তিনি তাদেরকে শোনাতেন। আর তিনি যদি তাদেরকে শোনাতেনও তবু তারা উপেক্ষাভরে মুখ ফিরিয়ে নিত। ",
  "হে ঈমানদারগণ! যখন আল্লাহর রসূল তোমাদেরকে এমন কাজের আহবান জানায় যা তোমাদেরকে প্রাণময় করে তখন তোমরা আল্লাহ ও তাঁর রসূলের ডাকে সাড়া দেবে। আর জেনে রাখবে, মানুষ ও তার অন্তরের মাঝে আল্লাহ প্রতিবন্ধক হন (অর্থাৎ খারাপ মানুষকে কিছু সিদ্ধান্ত নিতে তিনি বাধা দেন) এবং তাঁর কাছেই তোমাদেরকে একত্রিত করা হবে। ",
  "তোমরা এমন বিপদকে ভয় করবে যা তোমাদের মধ্যে শুধুমাত্র জালেমদের ওপরই আসবে না। আর জেনে রেখো, আল্লাহর শাস্তি বড় কঠোর। ",
  "স্মরণ করো, যখন পৃথিবীতে তোমরা সংখ্যায় কম আর দুর্বল ছিলে। তোমরা ভয় করতে যে, মানুষ তোমাদেরকে উঠিয়ে নিয়ে যাবে। তারপর তিনি তোমাদেরকে (নিরাপদ) আশ্রয় দিয়েছেন, নিজের সাহায্য দ্বারা তোমাদেরকে শক্তিশালী করেছেন এবং ভাল ভাল জিনিস দ্বারা তোমাদের জীবিকার ব্যবস্থা করেছেন; যাতে তোমরা কৃতজ্ঞ হও। ",
  "হে ঈমানদারগণ! তোমরা আল্লাহ ও রসূলের সাথে বিশ্বাসঘাতকতা করো না এবং জেনেশুনে নিজেদের আমানতসমূহের খেয়ানত করো না। ",
  "জেনে রেখো, তোমাদের ধন-সম্পদ ও সন্তান-সন্ততি একটি পরীক্ষা বৈ নয় এবং আল্লাহর কাছে রয়েছে এক মহা পুরস্কার।\n",
  "হে ঈমানদারগণ! তোমরা যদি আল্লাহকে ভয় করো তাহলে তিনি তোমাদের জন্য ন্যায়-অন্যায়ের পার্থক্যকারী একটি মাপকাঠি দেবেন, তোমাদের পাপসমূহ মোচন করবেন এবং তোমাদেরকে ক্ষমা করে দেবেন। আর আল্লাহ তো বড় দানের মালিক। ",
  "(স্মরণ করো) যখন কাফেররা তোমাকে বন্দী করার জন্য অথবা হত্যা করার জন্য কিংবা (মাতৃভূমি থেকে) বের করে দেওয়ার জন্য তোমার বিরুদ্ধে ষড়যন্ত্র করছিল। তারা ষড়যন্ত্র করছিল আর আল্লাহ (তাদের ষড়যন্ত্রের বিরুদ্ধে) পাল্টা কৌশল গ্রহণ করছিলেন। আর আল্লাহই সর্বশ্রেষ্ঠ কৌশলী। ",
  "যখন তাদের কাছে আমার আয়াতসমূহ পাঠ করা হয় তখন তারা বলে, “আমরা শুনেছি। ইচ্ছা করলে আমরাও এরকম বলতে পারি। এ তো আগেকার মানুষের গল্প-কাহিনি ছাড়া আর কিছু নয়।” ",
  "(স্মরণ করো) যখন তারা বলেছিল, “হে আল্লাহ! এটা (এই কোরআন অথবা এই দ্বীন) যদি তোমার পক্ষ থেকে সত্য হয় তাহলে তুমি আমাদের ওপর আসমান থেকে পাথর বর্ষণ করো অথবা আমাদেরকে বেদনাদায়ক শাস্তি দাও।” ",
  "তবে তুমি তাদের মধ্যে থাকতে আল্লাহ তাদেরকে শাস্তি দেবেন না। আবার তারা ক্ষমা প্রার্থনা করছে এমন অবস্থায়ও আল্লাহ তাদেরকে শাস্তি দিতে চান না। ",
  "আর তিনি তাদেরকে শাস্তি দেবেন না কেন, যখন তারা মসজিদে হারাম থেকে লোকদেরকে বিরত রাখে? অথচ তারা তার অভিভাবক নয়। তার অভিভাবক তো মোত্তাকীরাই। তবে তাদের অধিকাংশ তা জানে না। ",
  "(আল্লাহর) ঘরের কাছে তাদের নামায বলতে শিস\u0026নি ও হাততালি ছাড়া আর কিছু ছিল না। অতএব, নিজেদের কুফরির জন্য তোমরা শাস্তি আস্বাদন কর। ",
  "যারা কুফরি করে তারা আল্লাহর পথ থেকে (লোকদেরকে) বিরত করতে নিজেদের ধন-সম্পদ ব্যয় করে থাকে। অতএব, তারা তা ব্যয় করবে; তবে অবশেষে এই সম্পদ তাদের জন্য আক্ষেপের কারণ হবে। তারপর তারা পরাজিত হবে। আর কাফেরদেরকে জাহান্নামে একত্র করা হবে; ",
  "যাতে আল্লাহ ভাল লোকদের থেকে খারাপ লোকদেরকে পৃথক করতে পারেন এবং খারাপ লোকদের একজনকে আরেকজনের ওপর রেখে সকলকে স্তুপাকার করে (একবারে) জাহান্নামে নিক্ষেপ করতে পারেন। ঐ লোকগুলোই ক্ষতিগ্রস্ত।\n",
  "কাফেরদেরকে বল, যদি তারা (কুফরি থেকে) বিরত হয় তাহলে অতীতে যা হয়েছে তা মাফ করে দেওয়া হবে। আর যদি পুনরাবৃত্তি করে তাহলে পূর্ববর্তীদের দৃষ্টান্ত তো আছেই। ",
  "আর তাদের সাথে যুদ্ধ করতে থাক, যাতে ফেতনা (শিরক, কুফর ইত্যাদি অধর্ম) না থাকে আর দ্বীন (এবাদত) সামদ্ধ্বিকভাবে আল্লাহর জন্য প্রতিষ্ঠিত হয়ে যায়। যদি তারা (অন্যায় থেকে) বিরত হয় তাহলে অবশ্যই আল্লাহ তাদের (এ) কাজ দেখতে পান। ",
  "আর যদি তারা মুখ ফিরিয়ে নেয় (অন্যায় ছেড়ে দিতে রাজি না হয়) তাহলে জেনে রেখো, আল্লাহ তোমাদের (মুমিনদের) অভিভাবক; (তিনি) কত উত্তম অভিভাবক ও কত উত্তম সাহায্যকারী!",
  "আরও জেনে রাখ যে, তোমরা যে গনীমত (যুদ্ধলব্ধ সম্পদ) লাভ করো তার পাঁচ ভাগের একভাগ হল আল্লাহর, রসূলের, তাঁর আত্মীয়-স্বজনের, এতিমদের, মিসকীনদের ও পথিকদের; যদি তোমরা আল্লাহর প্রতি ও আমার বান্দার নিকট মীমাংসার দিনে (বদর-যুদ্ধের দিনে) যা পাঠিয়েছিলাম তার প্রতি বিশ্বাস রাখ; যেদিন দুই বাহিনী পরস্পরের সম্মুখীন হয়েছিল। আর আল্লাহ সবকিছু করতে সক্ষম। ",
  "(স্মরণ করো) যখন তোমরা ছিলে উপত্যকার কাছের প্রান্তে (এপ্রান্তে) আর তারা (কাফেররা) ছিল দূরের প্রান্তে (ওপ্রান্তে), আর (ব্যবসায়ী) কাফেলাটি ছিল তোমাদের থেকে নিচু স্থানে। (এরকম একটি অবস্থায়) তোমরা যদি পরস্পর (যুদ্ধের জন্য) ওয়াদাবদ্ধ হতে তাহলে সে ওয়াদা পালনে অবশ্যই ব্যর্থ হতে পারতে। তবে আল্লাহ চেয়েছিলেন এমন একটি কাজ সম্পন্ন করতে যা আগে থেকেই নির্ধারিত হয়ে গিয়েছিল; যাতে যারা ধ্বংস হবার, তারা এক স্পষ্ট প্রমাণের পর ধ্বংস হয় আর যারা বেঁচে থাকার, তারা এক স্পষ্ট প্রমাণের পর বেঁচে থাকে। আর নিশ্চয়ই আল্লাহ সবকিছু শোনেন, সবকিছু জানেন। ",
  "(স্মরণ করো) যখন আল্লাহ তোমাকে স্বপ্নে তাদের সংখ্যা কম দেখিয়েছিলেন। তিনি যদি তোমাকে তাদের সংখ্যা বেশি দেখাতেন তাহলে তোমরা সাহস হারিয়ে ফেলতে এবং সিদ্ধান্ত নিতে নিজেরা বিতর্কে জড়িয়ে পড়তে। কিন্তু আল্লাহ (তোমাদেরকে) রক্ষা করেছেন। নিশ্চয়ই তিনি অন্তরের বিষয় ভাল করে জানেন। ",
  "(স্মরণ করো) তোমরা যখন (যুদ্ধের ময়দানে) পরস্পর মুখোমুখি হয়েছিলে তখন আল্লাহ পূর্বনির্ধারিত একটি কাজ সম্পন্ন করার জন্য তোমাদেরকে তাদের সংখ্যা কম করে দেখিয়েছিলেন এবং তাদের দৃষ্টিতেও তোমাদের সংখ্যা কমিয়ে দিয়েছিলেন। আর সকল বিষয় আল্লাহর কাছেই ফিরিয়ে নেয়া হবে।\n",
  "হে ঈমানদারগণ! তোমরা যখন কোন বাহিনীর মুখোমুখি হবে তখন অবিচল থাকবে এবং আল্লাহকে বেশি করে স্মরণ করবে, যাতে তোমরা সফল হতে পার। ",
  "আর আল্লাহ ও তাঁর রসূলের আনুগত্য করবে। নিজেদের মধ্যে বিবাদ করবে না। যদি তা করো তাহলে সাহস হারিয়ে ফেলবে এবং তোমাদের শক্তি চলে যাবে। আর ধৈর্যধারণ করবে। নিশ্চয়ই আল্লাহ ধৈর্যধারণকারীদের সঙ্গে আছেন। ",
  "তোমরা তাদের মত হয়ো না যারা দম্ভভরে ও লোক-দেখানোর জন্য নিজেদের ঘর থেকে বের হয়েছে আর আল্লাহর পথ থেকে (মানুষকে) বিরত রাখছে। তাদের যাবতীয় কর্মকাণ্ড আল্লাহ ঘিরে রেখেছেন। ",
  "(স্মরণ করো) যখন শয়তান কাফেরদের কাছে তাদের কাজ যৌক্তিক বলে উপস্থাপন করেছে আর বলেছে, “আজকের দিনে কোন মানুষ তোমাদের ওপর জয়ী হবে না। আর আমি তোমাদের পাশেই রয়েছি।” কিন্তু যখন উভয় বাহিনী একে অপরের দৃষ্টিসীমায় এসে গেল তখন সে পেছনের দিকে ছুটে পালাল আর বলল, “আমি তোমাদের সঙ্গে নেই। আমি এমন কিছু দেখতে পাচ্ছি যা তোমরা দেখছ না। আমি আল্লাহকে ভয় করি। (কারণ) তিনি কঠোর শাস্তিদাতা।”\n",
  "(স্মরণ করো) যখন মোনাফেকরা ও যাদের অন্তরে (অবিশ্বাসের) ব্যাধি আছে তারা (মুসলমানদের সম্পর্কে) বলছিল, “এদের ধর্ম এদেরকে ধোঁকায় ফেলেছে।” তবে যারা আল্লাহর ওপর ভরসা করে তারা নিশ্চিন্ত; কারণ আল্লাহ পরাক্রমশালী, পরম প্রাজ্ঞ। ",
  "ফেরেশতারা যখন কাফেরদের জানকবজ (প্রাণ হরণ) করে তখন তুমি যদি দেখতে! তারা তাদের মুখে ও পাছায় আঘাত করে আর বলে, “ জ্বলন্ত আগুনের শাস্তি আস্বাদন কর।” ",
  "এটা তোমাদের কৃতকর্মের ফল। আল্লাহ তাঁর বান্দাদের প্রতি জুলুম করেন না। ",
  "(কাফেরদের আচরণ) ফেরাউনের লোকজন ও তাদের পূর্ববর্তীদের আচরণের মত। তারা আল্লাহর নিদর্শনসমূহ অস্বীকার করেছিল। তাই আল্লাহ তাদেরকে তাদের পাপের কারণে পাকড়াও করেছিলেন। নিশ্চয়ই আল্লাহ শক্তিশালী ও কঠোর শাস্তিদাতা। ",
  "এর কারণ এই যে, আল্লাহ কোন জাতিকে কোন নেয়ামত দান করলে তা পরিবর্তন করেন না, যতক্ষণ না তারা তাদের নিজেদের অবস্থা পরিবর্তন করে। আর আল্লাহ সবকিছু শোনেন, সবকিছু জানেন। ",
  "(কাফেরদের আচরণ) ফেরাউনের লোকজন ও তাদের পূর্ববর্তীদের আচরণের মত। তারা তাদের প্রভুর নিদর্শনসমূহ অবিশ্বাস করেছিল। তাই আমি তাদেরকে তাদের পাপের কারণে ধ্বংস করে দিয়েছিলাম এবং ফেরাউনের লোকদেরকে ডুবিয়ে দিয়েছিলাম। তারা সবাই জালেম ছিল। ",
  "যারা কুফরি করে আল্লাহর কাছে তারাই নিকৃষ্ট জীব। অতএব, তারা ঈমান আনবে না। ",
  "(ওরা তো তারাই) যাদের সাথে তুমি চুক্তিবদ্ধ হয়েছো, কিন্তু ওরা প্রত্যেকবারই নিজেদের চুক্তি ভঙ্গ করে। আর ওরা আল্লাহকে ভয় করে না। ",
  "অতএব, তুমি যদি যুদ্ধে ওদেরকে নাগালে পাও তাহলে ওদেরকে শায়েস্তা করে ওদের পশ্চাতে অবস্থানকারীদেরকেও ছত্রভঙ্গ করে দেবে; যাতে ওরা শিক্ষা পায়। ",
  "আর যদি তুমি কোন সমপ্রদায়ের কাছ থেকে অঙ্গীকারভঙ্গের আশঙ্কা করো তাহলে তাদের অঙ্গীকারও একইভাবে তাদের দিকে ছুঁড়ে মারবে। আল্লাহ কখনো অঙ্গীকার ভঙ্গকারীদের পছন্দ করেন না। \n",
  "কাফেররা যেন মনে না করে যে, তারা বেঁচে গিয়েছে। তারা কখনো (শাস্তিপ্রদানে আমাকে) অক্ষম করতে পারবে না। ",
  "তোমরা তাদের বিরুদ্ধে যতটা পার শক্তি ও অশ্ব-বাহিনী প্রস্তুত রাখবে যা দ্বারা আল্লাহর ও তোমাদের শত্রুকে এবং তাদের ছাড়া অন্যান্যদেরকেও আতঙ্কিত রাখবে। তাদেরকে তোমরা চেন না, আল্লাহ চেনেন। তোমরা আল্লাহর পথে যা কিছু ব্যয় করবে তা পুরোটাই তোমাদেরকে ফিরিয়ে দেওয়া হবে। তোমাদের প্রতি (মোটেও) জুলুম করা হবে না। ",
  "আর তারা যদি সন্ধির দিকে ঝোঁকে তাহলে তুমিও তার দিকে ঝুঁকবে, আর আল্লাহর ওপর ভরসা রাখবে। নিশ্চয়ই তিনি সবকিছু শোনেন, সবকিছু জানেন। ",
  "পক্ষান্তরে তারা যদি তোমার সাথে প্রতারণা করতে চায় তাহলে তোমার জন্য আল্লাহই যথেষ্ট। তিনিই স্বীয় সাহায্য ও মুমিনদের দ্বারা তোমার শক্তি যুগিয়েছেন। ",
  "তিনি তাদের অন্তরেও হৃদ্যতা সৃষ্টি করেছেন। তুমি যদি পৃথিবীর তাবৎ সম্পদও ব্যয় করতে তবুও তাদের অন্তরে হৃদ্যতা সৃষ্টি করতে পারতে না। কিন্তু আল্লাহ তাদের মধ্যে বন্ধুত্ব স্থাপন করে দিয়েছেন। নিশ্চয়ই তিনি পরাক্রমশালী, প্রজ্ঞাময়। ",
  "হে নবী! তোমার জন্য এবং তোমার অনুসারী মুমিনদের জন্য আল্লাহই যথেষ্ট।\n",
  "হে নবী! মুমিনদেরকে যুদ্ধ করতে উদ্বুদ্ধ কর। তোমাদের বিশজন ধৈর্যশীল (অবিচল) লোক হলে তারা দুঞ্চশজনকে পরাভূত করবে, আর তোমাদের একশজন হলে কাফেরদের একহাজার জনকে পরাভূত করবে; কারণ, ঐ লোকগুলো (আসলে) বোঝে না। ",
  "এখন আল্লাহ তোমাদের কাজ একটু হালকা করে দিয়েছেন; কারণ তিনি জানতে পেরেছেন যে, তোমাদের মধ্যেও কিছুটা দুর্বলতা আছে। অতএব, (এখন) তোমাদের একশজন ধৈর্যশীল লোক হলে তারা (কাফেরদের) দুঞ্চশজনকে পরাভূত করবে, আর তোমাদের একহাজার জন হলে আল্লাহর হুকুমে (তাদের) দুই হাজার জনকে পরাভূত করবে। আল্লাহ ধৈর্যশীলদের সঙ্গে আছেন। ",
  "জমিনে ব্যাপক শত্রুনিধন না করা পর্যন্ত যুদ্ধবন্দী রাখা (এবং মুক্তিপণের বিনিময়ে তাদের ছেড়ে দেওয়া) কোন নবীর কাজ নয়। তোমরা দুনিয়ার সম্পদ চাও; আর আল্লাহ (তোমাদের জন্য) চান আখেরাত। আল্লাহ পরাক্রমশালী ও পরম প্রাজ্ঞ। ",
  "যদি বিষয়টি আল্লাহর পক্ষ থেকে আগেই নির্ধারিত না হত তাহলে তোমরা যা গ্রহণ করেছো তার জন্য তোমাদের অবশ্যই একটা বড় শাস্তি হত। ",
  "অতএব, তোমরা যে বৈধ ও উত্তম গনীমত (যুদ্ধলব্ধ সম্পদ) পেয়েছো তা খেতে (ভোগ করতে) পার; তবে অন্তরে আল্লাহর ভয় রাখবে। নিশ্চয়ই আল্লাহ ক্ষমাশীল, পরম দয়ালু।\n",
  "হে নবী! তোমাদের হাতে যে বন্দীরা আছে তাদেরকে বল, “যদি আল্লাহ তোমাদের অন্তরে কোন মঙ্গলচিন্তা আছে বলে জানেন তাহলে তোমাদের কাছ থেকে যা নেওয়া হয়েছে তার চেয়ে ভাল কিছু তিনি তোমাদেরকে দান করবেন এবং তোমাদেরকে ক্ষমা করে দেবেন। আল্লাহ ক্ষমাশীল, পরম দয়ালু।” ",
  "আর যদি তারা তোমার সাথে বিশ্বাসঘাতকতা করতে চায় তাহলে এর আগেও তো তারা আল্লাহর সাথে বিশ্বাসঘাতকতা করেছে। সে জন্যই তিনি তাদের ওপর (তোমাদেরকে) ক্ষমতা দিয়েছেন। আল্লাহ মহাজ্ঞানী, প্রজ্ঞাময়। ",
  "যারা ঈমান এনেছে, হিজরত করেছে ও নিজেদের জানমাল দিয়ে আল্লাহর পথে জেহাদ করেছে এবং যারা (তাদেরকে) আশ্রয় দিয়েছে ও সাহায্য করেছে তারা সবাই একে অপরের মিত্র। আর যারা ঈমান এনেছে কিন্তু হিজরত করেনি তাদের প্রতি তোমাদের কোন দায়দায়িত্ব নেই, যতক্ষণ না তারা হিজরত করে। আর যদি তারা ধর্মের ব্যাপারে তোমাদের কাছে সাহায্য চায় তাহলে (তাদেরকে) সাহায্য করা তোমাদের কর্তব্য; তবে তা এমন কোন সমপ্রদায়ের বিরুদ্ধে নয়, যাদের সাথে তোমাদের মৈত্রীচুক্তি রয়েছে। আর তোমরা যা কিছু করো আল্লাহ তা দেখতে পান। ",
  "আর যারা কাফের তারা একে অপরের মিত্র। তোমরা যদি তেমনটি না করো (সব মুসলমান একে অপরের মিত্র না হও) তাহলে পৃথিবীতে বড়রকমের ফেতনা-ফাসাদ সৃষ্টি হবে। ",
  "যারা ঈমান এনেছে, হিজরত করেছে ও আল্লাহর পথে জেহাদ করেছে এবং যারা (তাদেরকে) আশ্রয় দিয়েছে ও সাহায্য করেছে তারাই হচ্ছে সত্যিকার মুমিন। তাদের জন্য রয়েছে ক্ষমা ও সম্মানজনক জীবিকা। ",
  "আর যারা পরে ঈমান এনেছে এবং হিজরত করে তোমাদের সাথে জেহাদও করেছে তারাও তোমাদের অন্তর্ভুক্ত। আর রক্তসম্পর্কিত আত্মীয়রা (উত্তরাধিকার প্রশ্নে) আল্লাহর বিধানে পরস্পরের অধিকতর হকদার। আল্লাহ সবকিছুই ভালভাবে অবগত আছেন।",
  "তোমরা যে মুশরিকদের সাথে চুক্তিবদ্ধ হয়েছিলে তাদের প্রতি আল্লাহ ও তাঁর রসূলের পক্ষ থেকে দায়মুক্তি (ঘোষণা করা হল)। ",
  "অতএব, তোমরা চারমাস পৃথিবীতে ঘুরে বেড়াতে পার। তবে জেনে রাখবে, তোমরা আল্লাহকে অপারগ করতে পারবে না (তাঁর শাস্তি থেকে পালাতে পারবে না) এবং কাফেরদেরকে আল্লাহ লাঞ্ছিত করবেন। ",
  "আর মহান হজ্জের দিনে আল্লাহ ও তাঁর রসূলের পক্ষ থেকে মানুষের প্রতি একটি ঘোষণা এই যে, আল্লাহ মুশরিকদের ব্যাপারে সবরকমের দায় থেকে মুক্ত এবং তাঁর রসূলও। তবে তোমরা যদি তওবা করো তাহলে সেটা তোমাদের জন্য ভাল। আর যদি (তা থেকে) মুখ ফিরিয়ে নাও তাহলে জেনে রাখবে, তোমরা আল্লাহকে অপারগ করতে পারবে না (তাঁর শাস্তি থেকে পালাতে পারবে না)। আর কাফেরদেরকে কষ্টদায়ক শাস্তির কথা জানিয়ে দাও। ",
  "তবে মুশরিকদের মধ্যে যাদের সাথে তোমাদের চুক্তি হয়েছে এবং যারা তোমাদের সে চুক্তি রক্ষায় কোন ত্রুটি করেনি কিংবা তোমাদের বিরুদ্ধে কাউকে সাহায্যও করেনি তাদের ব্যাপারটি আলাদা। মেয়াদ পূর্ণ হওয়া পর্যন্ত তোমরা তাদের সাথে চুক্তি মেনে চলবে। নিশ্চয়ই আল্লাহ মোত্তাকীদের পছন্দ করেন। ",
  "অতঃপর নিষিদ্ধ মাসসমূহ অতিবাহিত হলে মুশরিকদের যেখানে পাবে হত্যা করবে, পাকড়াও করবে, অবরোধ করবে এবং তাদের জন্য প্রত্যেক ঘাঁটিতে (ওঁৎ পেতে) বসে থাকবে। তবে যদি তারা তওবা করে এবং ঠিকভাবে নামায পড়ে ও যাকাত দেয় তাহলে তাদের পথ ছেড়ে দেবে। নিশ্চয়ই আল্লাহ ক্ষমাশীল, দয়ালু। ",
  "আর যদি মুশরিকদের কেউ তোমার কাছে আশ্রয় চায় তাহলে তাকে আশ্রয় দেবে, যাতে সে আল্লাহর কালাম (কোরআন) শোনে। তারপর তাকে তার নিরাপদ স্থানে পৌঁছে দেবে। এটা এজন্য যে, ওদের জ্ঞান নেই।\n",
  "আল্লাহ ও তাঁর রসূলের সাথে মুশরিকদের কীভাবে চুক্তি হতে পারে? তবে যাদের সাথে মসজিদুল হারামের কাছে তোমরা চুক্তি করেছিলে তাদের কথা আলাদা। অতএব, তারা যতক্ষণ তোমাদের সাথে ঠিক থাকবে ততক্ষণ তোমরাও তাদের সাথে ঠিক থাকবে। নিশ্চয়ই আল্লাহ মোত্তাকীদের পছন্দ করেন। ",
  "কীভাবে (তাদের সাথে চুক্তি হতে পারে), যখন তারা তোমাদের ওপর জয়ী হলে তোমাদের আত্মীয়তা কিংবা চুক্তির মর্যাদা রাখে না? তারা মুখ দিয়ে তোমাদেরকে সন্তুষ্ট রাখে, তবে তাদের অন্তর (তোমাদের প্রতি) বিরূপ থাকে। তাদের অধিকাংশই ফাসেক। ",
  "তারা নগণ্য মূল্যে আল্লাহর আয়াতসমূহ বিক্রি করেছে এবং তাঁর পথে বাধার সৃষ্টি করেছে। তারা যা করছিল তা খুবই খারাপ। ",
  "তারা কোন মুমিনের সাথে আত্মীয়তা কিংবা চুক্তির মর্যাদা রাখে না। আর তারাই সীমালংঘনকারী। ",
  "তবে তারা যদি তওবা করে এবং ঠিকমতো নামায পড়ে আর যাকাত দেয় তাহলে তারা তোমাদের ধর্মের ভাই (বলে গণ্য হবে)। (এভাবে) আমি জ্ঞানী লোকদের জন্য নিদর্শনসমূহ সবিস্তারে বর্ণনা করি। ",
  "আর যদি তারা চুক্তির পর শপথ ভঙ্গ করে এবং তোমাদের ধর্মের প্রতি কটাক্ষ করে তাহলে কাফের নেতাদের সাথে যুদ্ধ করবে; কারণ তাদের জন্য কোন শপথ নেই; যাতে তারা (অন্যায় থেকে) বিরত হয়। ",
  "তোমরা কি এমন লোকদের সাথে যুদ্ধ করবে না যারা তাদের শপথ ভঙ্গ করেছে এবং রসূলকে বহিষ্কারের সঙ্কল্প করেছে? এরাই তো প্রথম তোমাদের সাথে (বিবাদ) শুরু করেছে। তোমরা কি তাদেরকে ভয় করো? কিন্তু ভয় তো তোমাদের আল্লাহকেই করা উচিত, যদি তোমরা ঈমানদার হও। ",
  "তাদের সাথে যুদ্ধ করো; যাতে আল্লাহ তোমাদের হাতে তাদেরকে শাস্তি দিতে পারেন, তাদেরকে লাঞ্ছিত করতে পারেন, তোমাদেরকে তাদের ওপর বিজয়ী করতে পারেন, মুমিনদের বুক শান্ত করতে পারেন ",
  "এবং তাদের অন্তরের ক্রোধ দূর করতে পারেন। আর আল্লাহ যার প্রতি ইচ্ছা ক্ষমাশীল হন। আল্লাহ মহাজ্ঞানী, পরম প্রাজ্ঞ। ",
  "তোমরা কি মনে করেছো যে, তোমাদেরকে ছেড়ে দেওয়া হবে? অথচ আল্লাহ এখনো তোমাদের মধ্যে তাদেরকে চিহ্নিত করেননি যারা জেহাদ করেছে এবং আল্লাহ, তাঁর রসূল ও মুমিনদের ছাড়া কোন অন্তরঙ্গ বন্ধু গ্রহণ করেনি। আর তোমরা যা করো আল্লাহ তার খবর রাখেন।\n",
  "আল্লাহর মসজিদসমূহ রক্ষণাবেক্ষণ করা মুশরিকদের কাজ হতে পারে না, যারা নিজেরাই নিজেদের বিরুদ্ধে কুফরি করার সাক্ষ্য দেয়। এ ধরনের লোকদের যাবতীয় কাজ নিষ্ফল হয়ে গিয়েছে এবং এরা জাহান্নামেই চিরকাল থাকবে। ",
  "আল্লাহর মসজিদসমূহের রক্ষণাবেক্ষণ তো তারা করবে যারা আল্লাহ ও পরকালে বিশ্বাস করে, নামায কায়েম করে, যাকাত দেয় এবং শুধু আল্লাহকেই ভয় করে। আসলে এরাই সঠিক পথে রয়েছে। ",
  "তোমরা কি হাজীদের খাবার পানি সরবরাহ আর মসজিদুল হারামের রক্ষণাবেক্ষণকে তাদের মর্যাদার সমান মনে করো যারা আল্লাহ ও পরকালে বিশ্বাস করে এবং আল্লাহর পথে জেহাদ করে? তারা (সবাই) আল্লাহর কাছে সমান (মর্যাদাসম্পন্ন) নয়। আল্লাহ জালেমদেরকে সঠিক পথ দেখান না। ",
  "যারা ঈমান এনেছে, হিজরত করেছে এবং নিজেদের ধন-সম্পদ ও জীবন দিয়ে আল্লাহর পথে জেহাদ করেছে, মর্যাদায় তারাই আল্লাহর কাছে বড়। আর তারাই সফলকাম। ",
  "তাদের প্রভু তাদেরকে স্বীয় অনুগ্রহ, সন্তুষ্টি আর জান্নাতের সুসংবাদ দিচ্ছেন, যেখানে তাদের জন্য স্থায়ী সুখের ব্যবস্থা রয়েছে। ",
  "সেখানে তারা চিরকালের জন্য বাস করবে। নিশ্চয়ই আল্লাহর কাছে রয়েছে এক মহান পুরস্কার। ",
  "হে ঈমানদারগণ! তোমাদের বাপ-ভাইয়েরা যদি ঈমানের বিপরীতে কুফরিকে ভালবাসে তাহলে তোমরা তাদেরকে অভিভাবক মানবে না। তোমাদের মধ্যে যারা অমন বাপ-ভাইকে অভিভাবক মানে তারাই জালেম। ",
  "বল, “যদি আল্লাহ ও তাঁর রসূলের চেয়ে এবং আল্লাহর পথে জেহাদের চেয়ে তোমাদের কাছে অধিক প্রিয় হয় তোমাদের পিতারা, তোমাদের সন্তানেরা, তোমাদের ভাইয়েরা, তোমাদের স্ত্রীরা, তোমাদের গোত্রীয় লোকেরা, ধন-সম্পদ যা তোমরা উপার্জন করেছো, ব্যবসা-বাণিজ্য যা তোমরা মন্দা হওয়ার আশংকা করো এবং ঘরবাড়ি যা তোমরা পছন্দ করো, তাহলে অপেক্ষা করতে থাক যতক্ষণ না আল্লাহ তার বিধান (শাস্তি) নিয়ে আসেন।” আল্লাহ ফাসেকদেরকে সঠিক পথ দেখান না।\n",
  "আল্লাহ তোমাদেরকে অনেক যুদ্ধক্ষেত্রে সাহায্য করেছেন; হুনাইন যুদ্ধের দিনেও, যখন তোমরা নিজেদের সংখ্যা বেশি দেখে উল্লসিত হয়েছিলে, কিন্তু তা তোমাদের কোনই কাজে আসেনি এবং পৃথিবী প্রশস্ত হওয়া সত্ত্বেও তোমাদের কাছে সঙ্কীর্ণ মনে হয়েছিল এবং পরে তোমরা পশ্চাদপসরণ করেছিলে। ",
  "তারপর আল্লাহ তাঁর রসূল ও মুমিনদেরকে প্রশান্তি দান করেছিলেন, (তোমাদের সাহায্যার্থে) তোমরা দেখনি এমন সেনাদল পাঠিয়েছিলেন এবং কাফেরদেরকে শাস্তি দিয়েছিলেন। ওটাই কাফেরদের কর্মফল। ",
  "তারপরও আল্লাহ যাকে ইচ্ছা ক্ষমা করবেন। আল্লাহ অত্যন্ত ক্ষমাশীল, পরম দয়ালু। ",
  "হে ঈমানদারগণ! মুশরিকরা আসলে অপবিত্র। অতএব, তারা যেন এ বছরের পর আর মসজিদুল হারামের কাছে না আসে। আর যদি তোমরা দারিদ্রের আশংকা করো তাহলে (জেনে রাখ) ভবিষ্যতে আল্লাহ তোমাদেরকে স্বীয় অনুগ্রহে অভাবমুক্ত করবেন, যদি তিনি (তা) চান। নিশ্চয়ই আল্লাহ মহাজ্ঞানী, পরম প্রাজ্ঞ। ",
  "কিতাবধারীদের মধ্যে যারা আল্লাহ কিংবা পরকালে বিশ্বাস করে না, আল্লাহ ও তাঁর রসূল যা অবৈধ ঘোষণা করেছেন তাকে অবৈধ গণ্য করে না এবং সত্য ধর্ম গ্রহণ করে না তোমরা তাদের বিরুদ্ধে যুদ্ধ করো, যতক্ষণ না তারা নতি স্বীকার করে স্বেচ্ছায় জিযিয়া (ইসলামী রাষ্ট্রে অমুসলিমদের ওপর ধার্যকৃত করো) প্রদান করে। \n",
  "ইহুদিরা বলে ওযায়ের আল্লাহর পুত্র এবং খ্রিষ্টানরা বলে মসীহ (ঈসা) আল্লাহর পুত্র। এ হচ্ছে তাদেরই মুখের কথা। তারা পূর্ববর্তী কাফেরদের মতই কথা বলছে। তাদের ওপর আল্লাহর অভিশাপ পড়ুক; তারা কীভাবে সত্য থেকে বিচ্যুত হয়ে যাচ্ছে! ",
  "তারা আল্লাহকে ছাড়াও তাদের যাজক ও পাদ্রীদেরকে এবং মরিয়মের পুত্র (ঈসা) মসীহকে প্রভু বানিয়েছে। অথচ তাদেরকে মাত্র একজন উপাস্যের (একমাত্র আল্লাহর) উপাসনা করতে নির্দেশ দেওয়া হয়েছিল। তিনি ছাড়া অন্য কোন উপাস্য নেই। তারা যে শির্‌ক করছে তিনি তা থেকে পবিত্র। ",
  "তারা চায় মুখ দ্বারা (ফুঁ দিয়ে) আল্লাহর (তওহীদের) আলো নিভিয়ে দিতে; কিন্তু আল্লাহ তাঁর আলোর পূর্ণতাদান ছাড়া আর কিছু হতে দেবেন না, যদিও কাফেররা তা অপছন্দ করে। ",
  "তিনি সেই সত্তা যিনি তাঁর রসূলকে পথ-নির্দেশ ও সত্য দ্বীনসহ পাঠিয়েছেন সব দ্বীনের ওপর এই দ্বীনকে বিজয়ী করার জন্য, যদিও মুশরিকরা তা অপছন্দ করে। ",
  "হে ঈমানদারগণ! অনেক যাজক ও পাদ্রী অন্যায়ভাবে মানুষের সম্পদ ভক্ষণ (আত্মসাৎ) করে এবং আল্লাহর পথে (চলায়) বাধার সৃষ্টি করে। আর (হে নবী!) যারা সোনা-রুপা জমা করে রাখে এবং তা আল্লাহর পথে ব্যয় করে না তাদেরকে এক কষ্টদায়ক আযাবের কথা জানিয়ে দাও। ",
  "যেদিন তা (জমাকৃত সোনা-রুপা) জাহান্নামের আগুনে গরম করা হবে এবং তার দ্বারা তাদের ললাট, পাঁজর ও পিঠ দাগানো হবে। (আর তাদেরকে বলা হবে) “এই হল সেই সম্পদ যা তোমরা নিজেদের জন্য জমা রেখেছিলে। অতএব, যা জমা রাখতে এখন তার স্বাদ গ্রহণ কর। ",
  "আল্লাহ যেদিন আসমান ও জমিন সৃষ্টি করেছেন সেদিনের ঠিক করা নিয়মে আল্লাহর কাছে মাসের সংখ্যা বারটি। এর মধ্যে চারটি পবিত্র (মাস)। এটাই সঠিক ধর্ম। এ মাসগুলোতে নিজেদের প্রতি অবিচার করো না এবং মুশরিকদের বিরুদ্ধে সবাই একসঙ্গে যুদ্ধ করো, যেমন তারা তোমাদের বিরুদ্ধে একসঙ্গে যুদ্ধ করছে। জেনে রেখো, আল্লাহ মোত্তাকীদের সাথেই আছেন। ",
  "(পবিত্র) মাস পিছিয়ে দেওয়ার কাজ কুফরিতে এক সংযোজন বৈ নয়। এর দ্বারা কাফেরদের মধ্যে বিভ্রান্তি ছড়ানো হয়। একে (নির্দিষ্ট কোন মাসকে) তারা কোন বছর বৈধ করে আবার কোন বছর অবৈধ করে, যাতে আল্লাহ কর্তৃক নিষিদ্ধ মাসের সংখ্যা ঠিক রেখে আল্লাহ যা অবৈধ করেছেন তারা তা বৈধ করতে পারে। তাদের এসব খারাপ কাজ তাদের কাছে যৌক্তিক বলে উপস্থাপন করা হয়েছে। আল্লাহ কাফেরদেরকে পথ দেখান না।\n",
  "হে ঈমানদারগণ! তোমাদের ব্যাপারটা কি? যখন তোমাদেরকে বলা হয়, “আল্লাহর পথে (জেহাদে) বের হও” তখন তোমরা মাটির সাথে আঁকড়ে থাক (একেবারেই গা তুলতে চাও না)। তোমরা কি আখেরাতের পরিবর্তে দুনিয়ার জীবন নিয়েই সন্তুষ্ট? দুনিয়ার জীবনের ভোগ তো আখেরাতের তুলনায় অতি নগণ্য। ",
  "যদি তোমরা (আল্লাহর পথে) বের না হও তাহলে তিনি তোমাদেরকে যন্ত্রণাদায়ক শাস্তি দেবেন এবং অন্য লোকদেরকে তোমাদের স্থলাভিষিক্ত করবেন; তোমরা তাঁর কোন ক্ষতি করতে পারবে না। আল্লাহ সবকিছু করতে সক্ষম। ",
  "তোমরা যদি তাকে (রসূলকে) সাহায্য না করো তবে (তার কোন অসুবিধা হবে না, কারণ) আল্লাহ তো তাকে তখনও সাহায্য করেছিলেন যখন কাফেররা তাকে বের করে দিয়েছিল, যখন সে ছিল দুঞ্চজনের দ্বিতীয়জন, যখন তারা দুজন গুহায় ছিল, যখন সে তার সঙ্গীকে বলেছিল, “চিন্তা করো না, নিশ্চয়ই আমাদের সাথে আল্লাহ আছেন।” অতঃপর আল্লাহ তার ওপর শান্তি বর্ষণ করেছেন, তোমরা দেখনি এমন  সেনাদল (ফেরেশতাদের) দিয়ে তাকে সমর্থন যুগিয়েছেন এবং কাফেরদের কথা হেয় প্রতিপন্ন করেছেন। আর আল্লাহর কথাই সমুন্নত (রয়েছে)। আল্লাহ পরাক্রমশালী, পরম প্রাজ্ঞ। ",
  "হালকা ও ভারী (সবল ও দুর্বল) উভয় অবস্থায় অভিযানে বেরিয়ে পড় এবং নিজেদের সম্পদ ও জীবন দিয়ে আল্লাহর পথে জেহাদ কর। এটাই তোমাদের জন্য মঙ্গল, যদি তোমরা জানতে! ",
  "যদি আশু লাভ ও সহজ সফর হত তাহলে অবশ্যই তারা তোমার সহযাত্রী হত, কিন্তু গন্তব্যটি (তাবূক অভিযান) তাদের কাছে সুদীর্ঘ মনে হল। তারা শিগগিরই আল্লাহর নামে শপথ করে বলবে, “আমরা যদি পারতাম তাহলে অবশ্যই তোমাদের সাথে বের হতাম।” ওরা নিজেদের ধ্বংস ডেকে আনছে। আল্লাহ জানেন, ওরা মিথ্যাবাদী।\n",
  "আল্লাহ তোমাকে ক্ষমা করুন! কারা সত্যবাদী তা স্পষ্ট না হওয়া পর্যন্ত এবং কারা মিথ্যাবাদী তা না জানা পর্যন্ত কেন তুমি তাদেরকে (অভিযানে না যাওয়ার) অনুমতি দিলে? ",
  "আল্লাহ ও শেষ দিনে (পরকালে) বিশ্বাসীরা নিজেদের সম্পদ ও জীবন দিয়ে জেহাদ করা থেকে তোমার কাছে অব্যাহতি চাইবে না। আল্লাহ মোত্তাকীদের সম্পর্কে ভালভাবে অবগত আছেন। ",
  "বস্তুত তোমার কাছে তারাই অব্যাহতি চায় যারা আল্লাহ ও শেষ দিনে (পরকালে) বিশ্বাস করে না এবং যাদের অন্তরে সন্দেহের সৃষ্টি হয়েছে। তারা তাদের সন্দেহের মধ্যে দ্বিধাগ্রস্ত। ",
  "তাদের যদি বের হওয়ার ইচ্ছাই থাকত তাহলে তারা সেজন্য কিছু সরঞ্জাম প্রস্তুত করত; কিন্তু আল্লাহ তাদের অভিযাত্রা অপছন্দ করেছেন; তাই তিনি তাদেরকে হতোদ্যম করেছেন এবং (তাদেরকে) বলা হয়েছে, “যারা (বাড়িতে) বসে আছে তোমরা তাদের সাথেই বসে থাক।” ",
  "তারা যদি তোমাদের সাথে বের হত তাহলে তোমাদের শুধু অনিষ্টই বাড়াতো এবং ফেতনা (বিভেদ) সৃষ্টির উদ্দেশ্যে অবশ্যই তোমাদের মাঝে ছুটোছুটি করত। আর তোমাদের মধ্যে তাদের কথা শোনার মত লোকও রয়েছে। আল্লাহ জালেমদের সম্পর্কে ভালভাবে অবগত আছেন। ",
  "এর আগেও তারা ফেতনা সৃষ্টি করতে চেয়েছে এবং তোমার কাজকর্ম উল্টে দিয়েছে। অবশেষে সত্য এসেছে এবং আল্লাহর আদেশ বিজয়ী হয়েছে; যদিও তারা (তা) অপছন্দ করছে। ",
  "তাদের মধ্যে এক লোক আছে যে বলে, “আমাকে অব্যাহতি দাও এবং আমাকে ফেতনায় ফেলো না।” আরে! তারা তো ফেতনায় পড়েই গেছে। আর জাহান্নাম অবশ্যই কাফেরদেরকে বেষ্টন করে আছে। ",
  "তোমার কোন কল্যাণ হলে তাদের তা খারাপ লাগে, কিন্তু তোমার কোন বিপদ হলে তারা বলে, “আমরা আগেই আমাদের কাজ সামলে নিয়েছি” এবং তারা তখন সানন্দে সরে পড়ে। ",
  "বল, “আল্লাহ আমাদের ভাগ্যে যা লিখে রেখেছেন তা ছাড়া অন্য কিছুই আমাদের হবে না। তিনি আমাদের প্রভু।” আর আল্লাহর ওপরই মুমিনদের ভরসা করা উচিত। ",
  "বল,”তোমরা কি আমাদের জন্য দুটো কল্যাণের (শাহাদাত ও বিজয়) যে কোন একটি ছাড়া আর কিছুর অপেক্ষা করো? (নিশ্চয়ই না) কিন্তু আমরা তোমাদের জন্য যা অপেক্ষা করছি তা হল, আল্লাহ তোমাদেরকে নিজের পক্ষ থেকে অথবা আমাদের হাতে শাস্তি দেবেন। অতএব, তোমরা অপেক্ষা করতে থাক, আমরাও তোমাদের সাথে অপেক্ষা করছি।” ",
  "বল, “তোমরা স্বেচ্ছায় ব্যয় করো কিংবা অনিচ্ছায় (ব্যয় করো), তোমাদের সে ব্যয় কিছুতেই কবুল হবে না। তোমরা হলে এক অবাধ্য সমপ্রদায়।” ",
  "তাদের ব্যয়সমূহ কবুল হতে বাধা শুধু এটাই যে, তারা আল্লাহ ও তাঁর রসূলকে অবিশ্বাস করেছে এবং নামায অলসভাবে পড়ে আর সব ব্যয় অনিচ্ছায় করে। ",
  "অতএব, তাদের ধন-সম্পদ ও সন্তান-সন্ততি যেন তোমাকে মুগ্ধ না করে। আসলে আল্লাহ চাচ্ছেন, এসব জিনিস দ্বারা তাদেরকে পার্থিব জীবনে শাস্তি দেবেন এবং কাফের অবস্থায় তাদের প্রাণ চলে যাবে (মৃত্যু হবে)। ",
  "তারা আল্লাহর নামে হলফ করে বলে যে, তারা তোমাদের লোক, কিন্তু (আসলে) তারা তোমাদের লোক নয়, বরং তারা এমন এক গোষ্ঠী যারা (তোমাদেরকে) ভয় করে। ",
  "তারা যদি কোন আশ্রয়স্থল বা গুহা কিংবা কোন প্রবেশস্থল পায় তাহলে সেদিকেই ছুটে পালাবে। ",
  "তাদের মধ্যে এমন লোকও আছে যারা ছদকা বণ্টনের ব্যাপারে তোমাকে দোষারোপ করে। যদি তাদেরকে তার কিছু অংশ দেওয়া হয় তাহলে খুশী হয়, আর যদি না দেওয়া হয় অমনি তারা ক্রুদ্ধ হয়। ",
  "কতই না ভাল হত, যদি আল্লাহ ও তাঁর রসূল তাদেরকে যা দিয়েছেন তাতে তারা সন্তুষ্ট হত আর বলত, “আল্লাহ আমাদের জন্য যথেষ্ট। আল্লাহ তাঁর অনুগ্রহ থেকে আমাদেরকে দান করবেন, তাঁর রসূলও। নিশ্চয়ই আমরা আল্লাহকে পেতে চাই।”\n",
  "ছদকা (যাকাত) তো কেবল গরীবদের জন্য, মিসকীনদের জন্য, তার (ব্যবস্থাপনার) সাথে সংশ্লিষ্ট কর্মচারীদের জন্য, যাদের মন আকৃষ্ট করা প্রয়োজন তাদের জন্য, দাসমুক্তির জন্য, ঋণগ্রস্তদের জন্য, আল্লাহর পথে জেহাদকারীদের জন্য এবং (সহায়-সম্বলহীন) পথিকের জন্য। এটা আল্লাহর অবশ্যপালনীয় বিধান। আল্লাহ মহাজ্ঞানী, প্রজ্ঞাময়। ",
  "তাদের মধ্যে এমন লোকও আছে যারা নবীকে কষ্ট দেয় আর বলে, “সে একটি কান (সব কথায় কান দেয়)।” বল, “(সে তো) তোমাদের মঙ্গলের কান (তোমাদের মঙ্গলের জন্য যা শোনা দরকার তাই শোনে)। সে তো আল্লাহকে বিশ্বাস করে এবং মুমিনদের প্রতি আস্থা রাখে। আর তোমাদের মধ্যে যারা ঈমানদার তাদের জন্য সে রহমতস্বরূপ।” যারা আল্লাহর রসূলকে কষ্ট দেয় তাদের জন্য রয়েছে কষ্টদায়ক আজাব। ",
  "তারা তোমাদেরকে সন্তুষ্ট করার জন্য তোমাদের কাছে আল্লাহর শপথ করে। অথচ (আগে) আল্লাহ ও তাঁর রসূলকে সন্তুষ্ট করাই তাদের কর্তব্য, যদি তারা ঈমানদার হয়। ",
  "তারা কি জানতে পারেনি যে, আল্লাহ ও তাঁর রসূলের বিরোধিতাকারীর জন্য নিশ্চিতভাবে জাহান্নামের আগুন রয়েছে, যাতে সে চিরকাল থাকবে? এটাই তো চরম লাঞ্ছনা। ",
  "মোনাফেকরা ভয় পায়, পাছে মুমিনদের কাছে এমন কোন সূরা নাযিল করা হয় যা তাদের (মোনাফেকদের) অন্তরের কথা তাদেরকে (মুমিনদেরকে) অবহিত করে দেয়। বল, “তোমরা ঠাট্টা-বিদ্রূপ করতে থাক; তবে তোমরা যা ভয় করছ নিশ্চয়ই আল্লাহ তা প্রকাশ করে দেবেন।” ",
  "যদি তাদেরকে প্রশ্ন করো তাহলে বলবে, “আমরা তো শুধু কথাবার্তা বলছিলাম আর খেল-তামাশা করছিলাম।” বল, “তোমরা কি আল্লাহ ও তাঁর বিধানসমূহ এবং তাঁর রসূলকে নিয়ে ঠাট্টা-বিদ্রূপ করছিলে?” ",
  "অজুহাত দেখিয়ো না। তোমরা ঈমান আনার পর কুফরি করেছো। আমি যদি তোমাদের একদলকে ক্ষমাও করে দেই তবু অন্য একদলকে শাস্তি দেব, কারণ তারা অপরাধী ছিল।\n",
  "মোনাফেক পুরুষেরা আর মোনাফেক নারীরা একই দলভুক্ত। ওরা খারাপ কাজের আদেশ দেয় আর ভাল কাজ থেকে বিরত রাখে, এবং (দান করার পরিবর্তে) নিজেদের হাত বন্ধ করে রাখে। তারা আল্লাহকে ভুলে গিয়েছে, তাই তিনিও তাদেরকে ভুলে গিয়েছেন। নিশ্চয়ই মোনাফেকরা পাপাচারী। ",
  "আল্লাহ মোনাফেক পুরুষ ও মোনাফেক নারী এবং কাফেরদেরকে জাহান্নামের আগুনের ওয়াদা করেছেন। তার মধ্যে তারা চিরকাল থাকবে। সেটাই তাদের জন্য যথেষ্ট। আল্লাহ তাদেরকে অভিশপ্ত করেছেন এবং তাদের জন্য রয়েছে স্থায়ী শাস্তি। ",
  "(তোমরা) তোমাদের পূর্ববর্তীদের মতই। তারা শক্তিতে তোমাদের চেয়ে প্রবল ছিল এবং তাদের ধন-সম্পদ ও সন্তান-সন্ততিও তোমাদের চেয়ে বেশি ছিল। তারা তাদের অংশ ভোগ করেছিল; তোমরাও তোমাদের অংশ ভোগ করেছো, যেমন তোমাদের পূর্ববর্তীরা তাদের অংশ ভোগ করেছিল এবং তারা যেমন অনর্থক কথাবার্তা বলেছিল তোমরাও তেমন অনর্থক কথাবার্তা বলেছো। তারাই সেই লোক, দুনিয়া ও আখেরাতে যাদের কর্মসমূহ নিষ্ফল হয়ে গিয়েছে আর তারাই ক্ষতিগ্রস্ত। ",
  "তাদের কাছে কি তাদের পূর্ববর্তী নূহের সমপ্রদায়, আদ ও ছামূদ জাতি, ইবরাহীমের সমপ্রদায় এবং মাদ্‌ইয়ান ও উল্টে-দেওয়া জনপদসমূহের অধিবাসীদের সংবাদ পৌঁছেনি? তাদের কাছে তাদের রসূলগণ স্পষ্ট প্রমাণ নিয়ে এসেছিলেন। অতএব, আল্লাহ তো তাদের প্রতি জুলুম করেননি, বরং তারাই নিজেদের প্রতি জুলুম করত। ",
  "ঈমানদার পুরুষেরা ও ঈমানদার নারীরা একে অপরের সুহৃদ। তারা ভাল কাজের আদেশ দেয় ও খারাপ কাজ থেকে বিরত রাখে, নামায কায়েম করে ও যাকাত দেয় এবং আল্লাহ ও তাঁর রসূলের আনুগত্য করে। এদেরকে আল্লাহ অনুগ্রহ করবেন। নিশ্চয়ই আল্লাহ পরাক্রমশালী, প্রজ্ঞাময়। ",
  "আল্লাহ ঈমানদার পুরুষ ও ঈমানদার নারীদেরকে ওয়াদা করেছেন জান্নাতের, যার তলদেশ দিয়ে নদী প্রবাহিত হবে ও যেখানে তারা চিরদিন থাকবে এবং (ওয়াদা করেছেন) স্থায়ী জান্নাতে সুন্দর সুন্দর বাসস্থানের। আর আল্লাহর সন্তুষ্টিই সবচেয়ে বড়। সেটাই মহান সাফল্য।  \n",
  "হে নবী! কাফের ও মোনাফেকদের বিরুদ্ধে জেহাদ করো এবং তাদের প্রতি কঠোর হও। তাদের নিবাস হল জাহান্নাম, বড় খারাপ ঠিকানা! ",
  "তারা আল্লাহর শপথ করে বলে যে, তারা (খারাপ) কিছুই বলেনি; অথচ তারা কুফরির কথা বলেছে এবং ইসলামগ্রহণের পর (আবার) কুফরি করেছে এবং এমন কাজ (রসূলকে হত্যা) করতে চেয়েছিল যা তারা করতে পারেনি। একটিমাত্র বাস্তবতা ছাড়া তাদের এমন শত্রুতা করার কোন কারণ নেই। আর তা হল, আল্লাহ ও তাঁর রসূল স্বীয় অনুগ্রহে তাদেরকে সমৃদ্ধিশালী করেছেন। সুতরাং তারা যদি তওবা করে তাহলে তাদের জন্যই ভাল হবে। আর যদি মুখ ফিরিয়ে নেয় তাহলে আল্লাহ তাদেরকে ইহকাল ও পরকালে কষ্টদায়ক শাস্তি দেবেন। পৃথিবীতে তাদের কোন অভিভাবক কিংবা সাহায্যকারী নেই। ",
  "তাদের মধ্যে কিছু লোক আছে যারা আল্লাহর সাথে অঙ্গীকার করে বলেছিল, “তিনি যদি স্বীয় অনুগ্রহ থেকে আমাদেরকে দান করেন তাহলে অবশ্যই আমরা ছদ্‌কা (যাকাত) দেব এবং অবশ্যই সৎকর্মশীলদের অন্তর্ভুক্ত হব।” ",
  "অতঃপর যখন তিনি তাদেরকে স্বীয় অনুগ্রহ থেকে দান করলেন তখন তারা তা নিয়ে কার্পণ্য করল এবং (নিজেদের অঙ্গীকার থেকে) মুখ ফিরিয়ে চলে গেল। ",
  "এর শাস্তিস্বরূপ তিনি (আল্লাহ) তাঁর সাথে তাদের সাক্ষাতের দিন পর্যন্ত তাদের অন্তরে কপটতা সঞ্চার করেন, কারণ তারা আল্লাহর সাথে কৃত ওয়াদা ভঙ্গ করেছিল এবং মিথ্যা বলত। ",
  "তারা কি জানতে পারেনি যে, আল্লাহ তাদের গোপন কথা ও গোপন সলা-পরামর্শ অবগত আছেন, এবং আল্লাহ অদৃশ্য বিষয়সমূহ খুব ভাল করে জানেন? ",
  "যারা মুমিনদের মধ্যে স্বেচ্ছায় দান-সদকাকারীদেরকে এবং যারা কষ্টার্জিত সামান্য বস্তু ছাড়া (দান করার মত) কিছু পায় না তাদেরকে কটাক্ষ করে ও তাদের নিয়ে বিদ্রূপ করে আল্লাহ তাদেরকে পাল্টা বিদ্রূপ করবেন। আর তাদের জন্য রয়েছে কষ্টদায়ক শাস্তি। ",
  "তুমি তাদের (মোনাফেকদের) জন্য ক্ষমা চাও আর না চাও—যদি তাদের জন্য সত্তর বারও ক্ষমা চাও—আল্লাহ তাদেরকে কিছুতেই ক্ষমা করবেন না। এর কারণ, তারা আল্লাহ ও তাঁর রসূলকে অবিশ্বাস করেছে। আল্লাহ ফাসেকদেরকে সঠিক পথ দেখান না।\n",
  "(তাবূক অভিযানে অংশগ্রহণ না করে) আল্লাহর রসূলের পেছনে থেকে-যাওয়া লোকগুলো বসে বসে আনন্দ করেছে এবং নিজেদের সম্পদ ও জীবন দিয়ে আল্লাহর পথে জেহাদ করতে অপছন্দ করেছে আর বলেছে, “গরমের মধ্যে অভিযানে বের হয়ো না।” বল, “জাহান্নামের আগুন আরো অনেক বেশি গরম;” যদি তারা বুঝত! ",
  "তারা (এখন) একটুখানি হাসুক; (পরে) নিজেদের কৃতকর্মের ফলে অনেক কাঁদবে। ",
  "অতঃপর আল্লাহ যদি তোমাকে তাদের কোন দলের কাছে ফিরিয়ে আনেন এবং (তখন) তারা (তোমার সাথে) বের হওয়ার জন্য তোমার অনুমতি চায় তাহলে তুমি বলবে, “আসলে তোমরা আমার সাথে কখনও বের হবে না এবং আমার সাথে শত্রুর বিরুদ্ধে যুদ্ধও করবে না। প্রথমবারে তোমরা তো বসে থাকতেই পছন্দ করেছিলে, অতএব, (এখনও) পেছনে থেকে-যাওয়া লোকদের সাথেই বসে থাক।” ",
  "তাদের (মোনাফেকদের) মধ্যে কেউ মারা গেলে তুমি তার জন্য কখনও দোয়া করবে না (জানাযা নামায পড়বে না); তার কবরের পাশে দাঁড়াবেও না। (কারণ) তারা আল্লাহ ও তাঁর রসূলকে অবিশ্বাস করেছে এবং ফাসেক (অবাধ্য) অবস্থায় মারা গিয়েছে। ",
  "তাদের ধন-সম্পদ ও সন্তান-সন্ততি যেন তোমাকে বিস্মিত না করে। বস্তুত আল্লাহ চাচ্ছেন, ওসব দিয়ে তাদেরকে দুনিয়ায় শাস্তি দেবেন আর কাফের অবস্থায় তাদের প্রাণ চলে যাবে (মৃত্যু হবে)। ",
  "“আল্লাহর প্রতি ঈমান আন ও তাঁর রসূলের সঙ্গে থেকে জেহাদ করো” এই নির্দেশসম্বলিত কোন সূরা যখন অবতীর্ণ হয় তখন তাদের মধ্যে সামর্থ্যবানেরা তোমার কাছে (জেহাদে না যাওয়ার) অনুমতি চায় এবং বলে, “আমাদেরকে অব্যাহতি দাও, যাতে আমরা (বাড়িতে) বসে-থাকা লোকদের সঙ্গে থাকতে পারি।” ",
  "তারা পেছনে থেকে-যাওয়া মহিলাদের সঙ্গে থাকতেই পছন্দ করেছে। তাদের অন্তরে ছাপ মেরে দেওয়া হয়েছে; যার ফলে তারা বুঝতে পারে না। ",
  "কিন্তু রসূল ও তার সাথের ঈমানদারগণ তাদের সম্পদ ও জীবন দিয়ে (আল্লাহর পথে) জেহাদ করেছে। তাদের জন্যই কল্যাণ রয়েছে এবং তারাই সফলকাম। ",
  "আল্লাহ তাদের জন্য জান্নাত তৈরী করে রেখেছেন, যার তলদেশ দিয়ে নদী প্রবাহিত। তারা সেখানে অনন্তকাল বাস করবে। এটাই তো মহা সফলতা।\n",
  "বেদুঈনদের মধ্য থেকে অজুহাত পেশকারীরা এল, যাতে তাদেরকে (যুদ্ধে না যাওয়ার) অনুমতি দেওয়া হয়। আর যারা (বাড়িতে) বসে রইল তারা আল্লাহ ও তাঁর রসূলের সাথে মিথ্যা বলেছিল। তাদের মধ্যে যারা কুফরি করেছে শিগগিরই তাদের ওপর কষ্টদায়ক শাস্তি নেমে আসবে। ",
  "(জেহাদে অংশগ্রহণ না করায়) দুর্বলদের বিরুদ্ধে কিংবা পীড়িতদের বিরুদ্ধে অথবা যাদের ব্যয় করার মত কিছু নেই তাদের বিরুদ্ধে কোন অভিযোগ নেই, যদি তারা আল্লাহ ও তাঁর রসূলের প্রতি আন্তরিক থাকে। সৎকর্মশীলদের বিরুদ্ধে অভিযোগের কোন কারণ নেই। আল্লাহ ক্ষমাশীল, দয়ালু। ",
  "তাদের বিরুদ্ধেও (কোন অভিযোগ) নেই যারা তোমার কাছে বাহনের জন্য এলে তুমি বলেছিলে, “আমার কাছে তো তোমাদেরকে দেওয়ার মত কোন বাহন নেই।” তখন তারা ব্যয় করার মত কিছু না পাওয়ার কষ্টে অশ্রুপূর্ণ নয়নে ফিরে গিয়েছিল। ",
  "আসলে অভিযোগ তাদের বিরুদ্ধে, যারা ধনী হওয়া সত্ত্বেও তোমার কাছে (জেহাদে না যাওয়ার জন্য) অনুমতি চায়। তারা পেছনে থেকে-যাওয়া মহিলাদের সাথে (বাড়িতে) থাকতে পছন্দ করেছে। আল্লাহ তাদের অন্তরে ছাপ মেরে দিয়েছেন; তাই তারা জানতে পারছে না।",
  "তোমরা তাদের কাছে ফিরে এলে তারা (মোনাফেকরা) তোমাদের কাছে (নানা) অজুহাত পেশ করবে। তুমি বলবে, “তোমরা (কোন) অজুহাত পেশ করো না, আমরা তোমাদের কথা বিশ্বাস করব না, আল্লাহ ইতিমধ্যেই আমাদেরকে তোমাদের সম্পর্কে জানিয়ে দিয়েছেন। আল্লাহ ও তাঁর রসূলই তোমাদের কর্মকাণ্ড দেখবেন। অবশেষে তোমাদেরকে গোপন ও প্রকাশ্য সবকিছু সম্পর্কে অবগত সত্তার (আল্লাহর) কাছে ফিরিয়ে নেওয়া হবে, তখন তোমরা যা কিছু করতে তিনি তোমাদেরকে তা অবহিত করবেন।” ",
  "তোমরা তাদের কাছে ফিরে এলে তারা তোমাদের কাছে আল্লাহর নামে শপথ করবে, যাতে তোমরা তাদের বিষয়টি উপেক্ষার দৃষ্টিতে দেখ। ঠিক আছে, তোমরা তাদেরকে উপেক্ষাই কর। (কারণ) তারা অপবিত্র, আর তাদের উপার্জনের ফলস্বরূপ জাহান্নামই তাদের আবাসস্থল (হবে)। ",
  "তারা তোমাদের কাছে শপথ করবে, যাতে তোমরা তাদের প্রতি সন্তুষ্ট হও, কিন্তু তোমরা তাদের প্রতি সন্তুষ্ট হলেও আল্লাহ ঐ অবাধ্য লোকদের প্রতি কিছুতেই সন্তুষ্ট হবেন না। ",
  "বেদুঈনরা কুফরি ও মোনাফেকিতে অধিক পারঙ্গম এবং আল্লাহ তাঁর রসূলের ওপর যা নাযিল করেছেন তার সীমারেখা সম্বন্ধে (তারা) অধিকতর অজ্ঞ। আর আল্লাহ মহাজ্ঞানী, পরম প্রাজ্ঞ। ",
  "কিছু কিছু বেদুঈন আছে যারা (আল্লাহর পথে) নিজেদের ব্যয়কে জরিমানা মনে করে এবং তোমাদের বিপদাপদ আসুক এই প্রতীক্ষায় থাকে। তাদের ওপরই দুর্বিপাক (নেমে আসবে)। আল্লাহ সবকিছু শোনেন, সবকিছু জানেন। ",
  "আবার কিছু কিছু বেদুঈন আছে যারা আল্লাহ ও পরকালের প্রতি বিশ্বাস রাখে এবং (আল্লাহর পথে) নিজেদের ব্যয়কে আল্লাহর নৈকট্যলাভ ও রসূলের দোয়া পাওয়ার অছিলা মনে করে। আসলেই তা তাদের জন্য (আল্লাহর) নৈকট্যলাভের একটি অছিলা। আল্লাহ তাদেরকে স্বীয় অনুগ্রহের মাঝে প্রবেশ করাবেন। নিশ্চয়ই আল্লাহ ক্ষমাশীল, দয়াময়।\n",
  "প্রথমদিকের মোহাজের ও আনসারদের প্রতি  এবং তাদের যথার্থ অনুসারীদের প্রতি আল্লাহ সন্তুষ্ট, এবং তারাও আল্লাহর প্রতি সন্তুষ্ট। তাই আল্লাহ তাদের জন্য জান্নাত প্রস্তুত করে রেখেছেন যার তলদেশ দিয়ে নদী প্রবাহিত। তারা সেখানে চিরকাল থাকবে। এটাই তো বড় সাফল্য। ",
  "তোমাদের আশেপাশের বেদুঈনদের মধ্যে ও মদীনাবাসীদের মধ্যে কিছু কপট লোক আছে। তারা জিদ করে কপটতা করছে। তুমি তাদেরকে চেন না, তবে আমি তাদেরকে চিনি। তাদেরকে আমি দুঞ্চবার শাস্তি দেব, তারপর তাদেরকে ভয়ানক এক শাস্তির দিকে নিয়ে যাওয়া হবে। ",
  "আর একদল লোক আছে যারা নিজেদের পাপ স্বীকার করেছে। তারা ভাল কাজের  সাথে খারাপ কাজ মিশিয়ে ফেলেছিল (অর্থাৎ ভালমন্দ দুঞ্চরকম কাজই করেছিল।) আল্লাহ তাদেরকে ক্ষমা করে দেবেন। নিশ্চয়ই আল্লাহ ক্ষমাশীল, দয়ালু। ",
  "তুমি তাদেরকে পবিত্র ও পরিশোধন করার জন্য তাদের সম্পদ থেকে সদকা (যাকাত) গ্রহণ করো এবং তাদের জন্য দোয়া কর। তোমার দোয়া অবশ্যই তাদের জন্য শান্তির কারণ (হবে)। আল্লাহ সবকিছু শোনেন, সবকিছু জানেন। ",
  "তারা কি জানে না যে, আল্লাহ তাঁর বান্দাদের তওবা কবুল করেন ও (তাদের) দান-সদকা গ্রহণ করেন এবং কেবল আল্লাহই ক্ষমাশীল ও পরম দয়ালু? ",
  "আর বল, “তোমরা কাজ করো, আল্লাহ তোমাদের কাজ দেখবেন, তাঁর রসূল ও মুমিনগণও (দেখবে)। তারপর তোমাদেরকে সেই সত্তার (আল্লাহর) কাছে ফিরিয়ে নেওয়া হবে যিনি অদৃশ্য ও দৃশ্যমান (সবরকম) বস্তু সম্পর্কে জানেন। তখন তোমরা যা করতে তিনি তোমাদেরকে তা অবগত করবেন।” ",
  "আর কিছু লোক আছে যাদের ব্যাপারে সিদ্ধান্ত আল্লাহর নির্দেশের জন্য স্থগিত রাখা হয়েছে। তাদেরকে হয় তিনি শাস্তি দেবেন, না হয় ক্ষমা করে দেবেন। আল্লাহ মহাজ্ঞানী, পরম প্রাজ্ঞ। ",
  "আর যারা ক্ষতিসাধনকল্পে, কুফরির তাড়নায়, মুমিনদের মধ্যে বিভেদ সৃষ্টির অভিলাষে এবং ইতিপূর্বে আল্লাহ ও তাঁর রসূলের বিরুদ্ধে যুদ্ধকারীদের জন্য ঘাঁটি হিসেবে ব্যবহারের উদ্দেশ্যে একটি মসজিদ (মসজিদে দিরার) বানিয়েছে (তাদের সম্পর্কে সাবধান থাকবে); তারা নিশ্চয়ই শপথ করে বলবে, “আমাদের উদ্দেশ্য তো ভাল”; তবে আল্লাহ সাক্ষ্য দিচ্ছেন, তারা মিথ্যুক। ",
  "ঐ মসজিদে তুমি নামাযে দাঁড়িয়ো না। যে মসজিদটি (কুবার মসজিদ) প্রথমদিন থেকেই তাকওয়ার ওপর ভিত্তি করে প্রতিষ্ঠিত হয়েছে তোমার নামায পড়ার জন্য সেটাই অধিকতর উপযোগী। সেখানে কতিপয় লোক আছে যারা পবিত্র থাকতে ভালবাসে। আর আল্লাহ পবিত্রতা অর্জনকারীদের পছন্দ করেন। ",
  "অতএব, যে লোক আল্লাহর ভয় ও সন্তুষ্টির ওপর স্বীয় ভবনের ভিত্তি স্থাপন করে সে কি ভাল, না যে পড়পড় এক ভাঙ্গনের কিনারায় তার ভবনের ভিত্তি স্থাপন করে আর এই ভবন তাকে নিয়ে জাহান্নামের আগুনে ভেঙ্গে পড়ে সে ভাল? আল্লাহ জালেমদেরকে হেদায়েত করেন না। ",
  "যে ভবনটি (মসজিদে দিরার) তারা নির্মাণ করেছে তা তাদের অন্তরে সর্বদা এক সন্দেহের বস্তু হয়েই থাকবে, যে পর্যন্ত না তাদের অন্তরসমূহ টুকরা টুকরা হয়ে যায় (অর্থাৎ তারা ঐ ভবন নির্মাণের জন্য সারাজীবন সন্দেহের অন্তর্জ্বালায় জ্বলতে থাকবে)। আর আল্লাহ মহাজ্ঞানী, প্রজ্ঞাময়।\n",
  "আল্লাহ তো মুমিনদের কাছ থেকে তাদের জীবন ও সম্পদ কিনে নিয়েছেন। এর  মূল্য হিসেবে (পরকালে) তাদের জন্য জান্নাত রয়েছে (অর্থাৎ আল্লাহর কাছ থেকে পরকালে জান্নাত লাভের প্রতিশ্রুতি পেয়ে মুমিনরা তাদের জানমাল বিসর্জন দিচ্ছে)। তারা আল্লাহর পথে যুদ্ধ করছে এবং (শত্রুকে) হত্যা করছে ও (নিজেরা) নিহত হচ্ছে। এটা তাওরাত, ইনজীল ও কোরআনে (বর্ণিত) আল্লাহর সত্য ওয়াদা। আর আল্লাহর চেয়ে বড় ওয়াদা পূরণকারী কে আছে? অতএব, তোমরা যে বিক্রয় সম্পন্ন করেছো তাতে সন্তুষ্ট থাক। আর ওটাই বড় সাফল্য। ",
  "(এই মুমিনরা) তওবাকারী, এবাদতকারী, (আল্লাহর) প্রশংসাকারী, রোযা পালনকারী (বা আল্লাহর পথে পরিভ্রমণকারী), রুকু-সেজদাকারী (নামায আদায়কারী), ন্যায়ের আদেশ দানকারী, অন্যায় থেকে বিরতকারী এবং আল্লাহর সীমাসমূহ (বিধি-বিধান) রক্ষাকারী। তুমি (এই) মুমিনদেরকে (জান্নাতের) সুসংবাদ দাও। ",
  "আত্মীয়-স্বজন হলেও জাহান্নামের অধিবাসী বলে নিশ্চিত হওয়ার পর মুশরিকদের জন্য ক্ষমাপ্রার্থনা করা নবী ও ঈমানদারদের উচিত নয়। ",
  "ইবরাহীমের বাবার জন্য তার ক্ষমাপ্রার্থনা তো ছিল কেবল তার (বাবার) সাথে কৃত তার একটি প্রতিজ্ঞার কারণে। কিন্ত যখন তার কাছে পরিষ্কার হয়ে গেল যে, সে (বাবা) আল্লাহর একজন শত্রু তখন সে তার থেকে দায়মুক্ত হয়ে গেল (তার সাথে সম্পর্ক ছিন্ন করল)। ইবরাহীম অবশ্যই বিনয়ী ও সুশীল। ",
  "কোন সমপ্রদায়কে পথ দেখানোর পর তারা কি কি পরিহার করবে তা স্পষ্ট বলে না দেওয়া পর্যন্ত আল্লাহ তাদেরকে বিপথগামী করেন না। আল্লাহ সবকিছু ভালভাবে জানেন। ",
  "আসমান ও জমিনের রাজত্ব আল্লাহরই। তিনি বাঁচান, তিনি মারেন। আল্লাহ ছাড়া তোমাদের কোন অভিভাবক কিংবা সাহায্যকারী নেই। ",
  "নবীর প্রতি এবং মোহাজের ও আনসারদের মধ্যে যারা সংকটের সময়ে (তাবূক অভিযানকালে) তাঁর অনুসারী হয়েছিল তাদের প্রতি আল্লাহ অনুগ্রহশীল হয়েছেন, যখন ইতিমধ্যেই তাদের মধ্যে একটি দলের মনে (এ ব্যাপারে) বিভ্রান্তি সৃষ্টির উপক্রম হয়েছিল, অতঃপর তিনি তাদেরকে ক্ষমাও করে দিয়েছিলেন। নিশ্চয়ই তিনি তাদের প্রতি সহানুভূতিশীল, পরম দয়ালু। ",
  "সেই তিনজনের প্রতিও (আল্লাহ অনুগ্রহশীল হয়েছেন) যাদের সম্পর্কে সিদ্ধান্ত স্থগিত রাখা হয়েছিল, যখন প্রশস্ত পৃথিবী তাদের জন্য সংকুচিত হয়ে গিয়েছিল আর তাদের নিজেদের জীবন তাদের কাছে কঠিন হয়ে গিয়েছিল এবং তারা মনে করেছিল যে আল্লাহর শাস্তি থেকে (পালানোর জন্য) তাঁর কাছে ছাড়া কোন আশ্রয়স্থল নেই। অতঃপর তিনি তাদের প্রতি অনুগ্রহশীল হলেন, যাতে তারা তওবা করে। নিশ্চয়ই আল্লাহ অনুগ্রহশীল, করুণাময়।\n",
  "হে ঈমানদারগণ! তোমরা আল্লাহকে ভয় করো এবং সত্যবাদীদের সঙ্গে থাক। ",
  "মদীনার অধিবাসী ও তাদের আশপাশের বেদুঈনদের (অভিযানে না গিয়ে) আল্লাহর রসূলের পেছনে থেকে যাওয়া এবং রসূলের জীবনকে ভাল না বেসে নিজেদের জীবনকে ভালবাসা ঠিক হয়নি। তা এজন্য যে, জেহাদকারীরা আল্লাহর পথে যে তৃষ্ণা, ক্লান্তি বা ক্ষুধা সহ্য করে অথবা কাফেরদেরকে রাগানোর মত যে পদক্ষেপই নেয় কিংবা কোন শত্রুর যে কোন ক্ষতিই করে তার বিনিময়ে তাদের আমলনামায় একটি করে সৎকর্ম লিখিত হয়। আল্লাহ তো সৎকর্মশীলদের প্রতিফল নষ্ট করেন না। ",
  "আর তারা (আল্লাহর পথে জেহাদে) ছোট কিংবা বড় যা কিছুই ব্যয় করে অথবা যে কোন উপত্যকা অতিক্রম করে, (তার জন্য) আল্লাহ তাদেরকে তাদের শ্রেষ্ঠতম কর্মের প্রতিফল দেবেন বলে তাদের আমলনামায় তা লিখে রাখা হয়। ",
  "মুমিনদের সকলের একসঙ্গে (অভিযানে) বের হওয়া সমীচীন নয়। তাদের প্রত্যেক দল থেকে একটি করে অংশ কেন বের হয় না? (অর্থাৎ প্রত্যেক দল থেকে একটি করে অংশ বের হওয়া উচিত।) যাতে তারা (শহরে অবস্থানকারীরা) দ্বীনের জ্ঞান অর্জন করতে পারে এবং তাদের লোকেরা (অভিযান থেকে) ফিরে এলে তাদেরকে (শিক্ষাদানের মাধ্যমে) সতর্ক করতে পারে, যাতে তারাও সতর্ক হয়। \n",
  "হে ঈমানদারগণ! কাফেরদের মধ্যে যারা তোমাদের কাছাকাছি রয়েছে তাদের সাথে যুদ্ধ চালিয়ে যাও। তারা যেন তোমাদের মধ্যে কঠোরতা দেখতে পায়। আর জেনে রাখবে, আল্লাহ মোত্তাকীদের সাথেই আছেন। ",
  "যখন (কোরআনের) কোন সূরা অবতীর্ণ হয় তখন তাদের (মোনাফেকদের) মধ্যে কেউ কেউ বলে, “এটা তোমাদের কার ঈমান বৃদ্ধি করেছে?” আসলে যারা ঈমানদার, এই সূরা তাদের ঈমান বৃদ্ধি করে এবং তারা খুশী হয়। ",
  "পক্ষান্তরে যাদের অন্তরে (অবিশ্বাসের) ব্যাধি আছে, এই সূরা তাদের (অন্তরের) পঙ্কিলতার সাথে আরো পঙ্কিলতা বৃদ্ধি করে এবং তারা কাফের অবস্থায় মৃত্যুবরণ করে। ",
  "তারা কি দেখে না যে, তাদেরকে প্রতি বছর দুঞ্চএকবার করে (বিপদাপদ দিয়ে) পরীক্ষায় ফেলা হয়? তারপরও তারা তওবা করে না কিংবা শিক্ষাগ্রহণ করে না। ",
  "আর যখনই কোন সূরা অবতীর্ণ হয়, তারা একে অন্যের দিকে তাকায় (আর বলে), “কেউ কি তোমাদেরকে দেখছে?” তারপর তারা চলে যায়। আল্লাহ তাদের অন্তরসমূহ (সত্য থেকে) ফিরিয়ে রেখেছেন; কারণ, তারা এক নির্বোধ জনগোষ্ঠী। ",
  "তোমাদের কাছে তোমাদের মধ্য থেকেই একজন রসূল এসেছে। তোমরা যাতে কষ্ট পাও তা তার জন্যও কষ্টদায়ক। সে তোমাদের কল্যাণকামী এবং মুমিনদের প্রতি স্নেহশীল ও দয়ালু। ",
  "তথাপি যদি তারা মুখ ফিরিয়ে নেয় (তোমার আনুগত্য না করে) তবে তাদেরকে বলবে, “আমার জন্য আল্লাহই যথেষ্ট। তিনি ছাড়া কোন উপাস্য নেই। আমি তাঁরই ওপর নির্ভর করি এবং তিনিই মহান আরশের (সিংহাসনের) মালিক।”\n",
  "আলিফ লাম রাঞ্চ [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। এগুলো প্রজ্ঞাপূর্ণ গ্রন্থের (কোরআনের) আয়াত। ",
  "মানুষের জন্য এটা কি একটা বিস্ময়ের ব্যাপার যে, আমি তাদের মধ্য থেকেই একজনের কাছে এই বলে ওহী পাঠিয়েছি যে, লোকদেরকে সতর্ক করো আর মুমিনদেরকে সুসংবাদ দাও যে, তাদের জন্য তাদের প্রভুর কাছে উচ্চ মর্যাদা (অথবা সৎকর্মের পুরস্কার) রয়েছে? তাই কাফেররা বলতে লাগল, “নিশ্চয়ই এ তো এক প্রকাশ্য যাদুকর। ",
  "তোমাদের প্রভু তো সেই আল্লাহ, যিনি ছয়দিনে আসমান ও জমিন সৃষ্টি করেছেন। তারপর আরশে (সিংহাসনে) সমাসীন হয়ে সবকিছু পরিচালনা করছেন। তাঁর অনুমতি পাওয়ার পরই কেবল কেউ কিছুর সুপারিশ করতে পারে। এই হচ্ছেন তোমাদের প্রভু আল্লাহ। অতএব, তোমরা তাঁর এবাদত কর। তবে কি তোমরা উপদেশ গ্রহণ করবে না? ",
  "তাঁর কাছেই তোমাদের সকলের প্রত্যাবর্তন (নির্ধারিত)। আল্লাহর ওয়াদা সত্য। তিনিই প্রথম সৃষ্টি করেন; পরে ঈমানদার ও সৎকর্মশীলদের ন্যায্য প্রতিফল দেওয়ার জন্য আবার সৃষ্টি করবেন। তবে যারা কাফের, কুফরি করার কারণে তাদের জন্য রয়েছে গরম পানির শরবত ও কষ্টদায়ক শাস্তি। ",
  "তিনিই প্রখর কিরণের জন্য সূর্য আর স্নিগ্ধ আলোর জন্য চনদ্র সৃষ্টি করেছেন। এই চনদ্রকে তিনি কতগুলো পরিমাপ-স্তরে বিন্যস্ত করেছেন, যাতে তোমরা বছরের সংখ্যা ও হিসাব জানতে পার। একে আল্লাহ যথার্থই সৃষ্টি করেছেন। তিনি জ্ঞানী লোকদের জন্য নিদর্শনসমূহ ব্যাখ্যা করে থাকেন। ",
  "নিশ্চয়ই রাত ও দিনের পরিবর্তনে এবং আসমান ও জমিনে আল্লাহর সকল সৃষ্টিতে তাকওয়া অবলম্বনকারীদের জন্য অনেক নিদর্শন রয়েছে। ",
  "যারা আমার সাথে সাক্ষাতের আশা রাখে না এবং পার্থিব জীবনেই সন্তুষ্ট আছে ও তা নিয়েই নিশ্চিন্ত রয়েছে, আর যারা আমার নিদর্শনসমূহ সম্পর্কে গাফেল হয়ে আছে, ",
  "নিজেদের কৃতকর্মের কারণেই তাদের ঠিকানা (হবে) জাহান্নাম। ",
  "(পক্ষান্তরে) যারা বিশ্বাস করে ও সৎকাজ করে তাদের বিশ্বাসের কারণেই তাদের প্রভু তাদেরকে (সঠিক) পথের সন্ধান দেবেন এবং সুখের জান্নাতে তাদের নিচ দিয়ে নদী প্রবাহিত হবে। ",
  "সেখানে তাদের দোয়া হবে, “হে আল্লাহ! তুমি মহিয়ান”; সেখানে তাদের (পারস্পরিক) অভিবাদন হবে, “সালাম (শান্তি)” এবং তাদের দোয়া শেষ হবে এই বলে যে, সকল প্রশংসা আল্লার, যিনি নিখিল জগতের প্রভু।\n",
  "আল্লাহ যেমন দ্রুত মানুষের কল্যাণ করতে চান, তেমন দ্রুত তিনি যদি তাদের অকল্যাণ করতেন তাহলে অবশ্যই তারা ধ্বংস হয়ে যেত। তাই যারা আমার সাক্ষাতের আশা করে না তাদেরকে আমি তাদের অবাধ্যতার মাঝে এমনভাবে ছেড়ে দেই যে, তারা দিকভ্রান্ত হয়ে ঘুরতে থাকে। ",
  "আর মানুষ যখন কষ্টে পড়ে তখন সে শুয়ে, বসে ও দাঁড়িয়ে আমাকে ডাকে। তারপর আমি যখন তার কষ্ট দূর করে দেই তখন সে এমনভাবে চলে যায় যে, সে যেন তার কষ্টের জন্য আমাকে ডাকেইনি। এমনিভাবে সীমালংঘনকারীদের দৃষ্টিতে তাদের কাজকর্ম শোভন করা হয়েছে। ",
  "তোমাদের পূর্বে অনেক প্রজন্মকে আমি ধ্বংস করে দিয়েছি, যখন তারা অন্যায় করেছিল। অথচ তাদের রসূলগণ তাদের কাছে স্পষ্ট প্রমাণাদি নিয়ে এসেছিল, কিন্তু তারা ঈমান আনতে প্রস্তুত ছিল না। এভাবেই আমি পাপীদেরকে শাস্তি দিয়ে থাকি। ",
  "অতঃপর তোমরা কীভাবে কাজ করো তা দেখার জন্য পৃথিবীতে আমি তাদের পরে তোমাদেরকে প্রতিনিধি করেছি। ",
  "যখন তাদেরকে আমার স্পষ্ট আয়াতসমূহ পড়ে শোনানো হয় তখন যারা আমার সাথে সাক্ষাতের প্রত্যাশী নয় তারা বলে, “তুমি এটা ছাড়া অন্য কোন কোরআন নিয়ে এসো কিংবা এটাকে পরিবর্তন কর।” তুমি বল, “আমি তো নিজের পক্ষ থেকে এটা পরিবর্তন করতে পারি না। আমার কাছে যে ওহী আসে আমি শুধু তাই মেনে চলি। আমি যদি আমার প্রভুর কথার অন্যথা করি তাহলে নিশ্চয়ই আমার এক মহাদিবসের শাস্তির ভয় রয়েছে।” ",
  "বল, “আল্লাহ যদি (তেমন) ইচ্ছা করতেন তাহলে আমিও তোমাদেরকে এই কোরআন পড়ে শোনাতাম না আর তিনিও তোমাদেরকে তা জানাতেন না। আমি তো এই কোরআন আসার আগেও তোমাদের মাঝে একটা বয়সকাল অবস্থান করেছি। তোমরা কি তবুও বুঝতে পার না?” ",
  "অতএব, যে আল্লাহর প্রতি মিথ্যা আরোপ করে কিংবা তাঁর আয়াতসমূহকে মিথ্যা বলে তার চেয়ে বড় জালেম আর কে হতে পারে? পাপীরা কখনও সফল হয় না। ",
  "তারা আল্লাহ ছাড়া এমন কিছুর উপাসনা করে যা তাদের না ক্ষতি করতে পারে, না উপকার; তারা বলে, “এরা আল্লাহর কাছে আমাদের সুপারিশকারী (হবে)।” বল, “তোমরা কি আল্লাহকে এমন কিছু জানাতে চাচ্ছ যা আসমানে কিংবা জমিনে আছে বলে তিনি জানেন না?” তিনি পবিত্র এবং তারা (তাঁর সাথে) শরীক করে এমন সবকিছুর ঊর্ধ্বে। ",
  "(প্রথমে) সব মানুষ তো এক সমপ্রদায়ভুক্ত (এক ধর্মাবলম্বী) ছিল। পরে তারা মতভেদ করে। যদি তোমার প্রভুর পক্ষ থেকে একটি কথা আগেই নির্ধারিত না থাকত তাহলে যা নিয়ে তারা মতভেদ করছে তাদের মধ্যে তা মীমাংসা করে দেওয়া হত। ",
  "তারা বলে, “তার কাছে তার প্রভুর পক্ষ থেকে কোন নিদর্শন আসেনি কেন?” তুমি বলে দাও, “অদৃশ্য বিষয় তো কেবল আল্লাহর কাছেই থাকে; সুতরাং তোমরা অপেক্ষা করতে থাক, আমিও তোমাদের সাথে অপেক্ষা করছি।”\n",
  "কষ্টভোগের পর মানুষকে আমি যখন অনুগ্রহ আস্বাদন করাই, তখনি আমার নিদর্শনসমূহ নিয়ে তারা ছলনা করে। বল, “আল্লাহ দ্রুততম কৌশলকারী।” তোমরা যে সব ছলনা করো আমার দূতগণ (ফেরেশতারা) তা লিখে রাখে। ",
  "তিনিই তোমাদেরকে স্থলে ও সমুদ্রে চলাচল করান। এমনকি (কোন কোন সময়ে এমনও হয় যে) তোমরা যখন নৌযানে থাক এবং সেগুলো আরোহীদের নিয়ে অনুকূল বাতাসে চলে আর তারা তাতে আনন্দ পায়, তখন (হঠাৎ) তাতে ঝড়ো হাওয়া এসে লাগে এবং সব জায়গা (চতুর্দিক) থেকে তাদের দিকে ঢেউ আসতে থাকে আর তারা মনে করে যে, তারা পরিবেষ্টিত (মৃত্যুর সম্মুখীন) হয়ে গিয়েছে, তখন তারা খাঁটি ধর্মবিশ্বাসে আল্লাহকে ডাকে আর বলে, “তুমি যদি আমাদেরকে এই বিপদ থেকে রক্ষা করো তাহলে আমরা অবশ্যই কৃতজ্ঞদের অন্তর্ভুক্ত হব।” ",
  "কিন্তু তিনি যখন তাদেরকে (বিপদ থেকে) রক্ষা করেন, অমনি তারা পৃথিবীতে অন্যায়ভাবে বাড়াবাড়ি (শুরু) করে। হে মানুষ! তোমাদের বাড়াবাড়ি কেবল তোমাদের নিজেদেরই ক্ষতি করবে। পার্থিব জীবনের (ক্ষণস্থায়ী) ভোগ (করতে পার)! তারপর আমার কাছেই তোমাদের প্রত্যাবর্তন (অবধারিত)। তখন আমি তোমাদেরকে তোমাদের কৃতকর্মসমূহ অবহিত করব। ",
  "আসলে (এই) পার্থিব জীবনের উদাহরণ এরকম: যেমন আমি আসমান থেকে পানি (বৃষ্টি) বর্ষণ করলাম, যার ফলে ভূমিতে ঘন হয়ে গাছপালা জন্মাল যা থেকে মানুষ ও পশু আহার করে থাকে। অবশেষে ভূমি যখন তার সাজ ধারণ করল ও সুসজ্জিত হল আর তার অধিবাসীরা মনে করল যে, তারাই এর হর্তাকর্তা, তখন রাতে কিংবা দিনে সেখানে আমার নির্দেশ পৌঁছে গেল এবং আমি তাকে ফসল কেটে-নেওয়া জমির মত করে দিলাম, যেন গতকালও তা (ফসলে) সমৃদ্ধ ছিল না। চিন্তাশীল লোকদের জন্য এভাবেই আমি (আমার) নিদর্শনসমূহ সবিস্তারে বর্ণনা করি। ",
  "আল্লাহ শান্তির নিবাসের (জান্নাতের) দিকে ডাকেন এবং যাকে চান সঠিক পথে পরিচালিত করেন। ",
  "যারা ভাল কাজ করে তাদের জন্য রয়েছে কল্যাণ এবং বাড়তি পুরস্কার। কোন কালিমা কিংবা লাঞ্ছনা তাদের চেহারা আচ্ছন্ন করে না। তারাই জান্নাতের অধিবাসী, সেখানে তারা চিরকাল থাকবে। ",
  "আর যারা খারাপ কাজ করে তারা (তাদের) খারাপ কাজের অনুরূপ প্রতিফলই পাবে। লাঞ্ছনা তাদেরকে আচ্ছন্ন করে রাখে। আল্লাহর হাত থেকে তাদের কোন রক্ষাকারী নেই। তাদের চেহারা যেন অন্ধকার রাতের টুকরা দিয়ে আচ্ছন্ন করা হয়েছে। তারাই জাহান্নামের অধিবাসী, সেখানে তারা চিরকাল থাকবে। ",
  "আর (স্মরণ করো) যেদিন আমি তাদের সকলকে একত্র করব, তারপর মুশরিকদের বলব, “তোমরা ও তোমাদের শরীকরা তোমাদের জায়গায় দাঁড়িয়ে থাক।” তারপর আমি তাদেরকে পৃথক করে দেব, আর তাদের শরীকরা বলবে, “তোমরা তো আমাদের এবাদত করতে না।” ",
  "“আমাদের ও তোমাদের মাঝে সাক্ষী হিসেবে আল্লাহই যথেষ্ট। তোমাদের (ঐ) এবাদত সম্বন্ধে আমরা তো কিছুই জানতাম না।” ",
  "সেখানেই প্রত্যেকে তার পূর্বের কৃতকর্ম যাচাই করবে এবং তাদেরকে তাদের সঠিক প্রভুর কাছে ফিরিয়ে নেয়া হবে, আর তারা যে সব মিথ্যা (দেব-দেবী) উদ্ভাবন করত তা তাদের থেকে উধাও হয়ে যাবে। \n",
  "বল, “কে তোমাদেরকে আসমান ও জমিন থেকে জীবিকা প্রদান করে? অথবা শ্রবণশক্তি ও দৃষ্টিশক্তির মালিক কে? আর কে মৃত থেকে জীবিতকে ও জীবিত থেকে মৃতকে বের করে এবং কে সবকিছু সম্পন্ন করে?” দেখবে, তারা বলবে, “আল্লাহ”। তখন তুমি বলো, “তবুও কি তোমরা আল্লাহকে ভয় করবে না?” ",
  "এই হচ্ছে তোমাদের সঠিক প্রভু আল্লাহ। অতএব, সত্যের পরে (বাইরে) বিভ্রান্তি ছাড়া আর কী থাকতে পারে? অতএব, (এই সত্য থেকে) তোমরা কীভাবে বিচ্যুত হচ্ছ? ",
  "এভাবে ফাসেকদের সম্পর্কে তোমার প্রভুর কথাই সঠিক হল যে, তারা ঈমান আনবে না। ",
  "বল, “তোমাদের শরীকদের (তোমরা যাদেরকে আল্লাহর সাথে শরীক করো তাদের) মধ্যে এমন কেউ আছে কি যে সৃষ্টির সূচনা ও তার পুনরাবৃত্তি করে?” বল, “আল্লাহই সৃষ্টির সূচনা ও তার পুনরাবৃত্তি করেন। অতএব, তোমরা কীভাবে (সত্য থেকে) বিচ্যুত হচ্ছ?” ",
  "বল, “তোমাদের শরীকদের মধ্যে এমন কেউ আছে কি যে সত্যের পথ দেখায়?” বল, “আল্লাহই সত্যের পথ দেখান। তাহলে যিনি সত্যের পথ দেখান তিনি, নাকি যাকে পথ না দেখিয়ে দিলে নিজেই পথের সন্ধান পায় না সে আনুগত্য পাওয়ার বেশি যোগ্য? তোমাদের হয়েছে কি? তোমরা কীভাবে বিচার করো?” ",
  "তাদের অধিকাংশই কেবল অনুমানের ওপর চলে। আসলে সত্যের জায়গায় অনুমান কোন কাজে আসে না। নিশ্চয়ই তারা যা করে আল্লাহ তা ভাল করেই জানেন। ",
  "এই কোরআন আল্লাহ ব্যতীত অন্য কারো বানানো বস্তু নয়, বরং তা পূর্ববর্তী আসমানি কিতাবের সত্যতা সমর্থনকারী এবং বিধানসমূহের ব্যাখ্যা, যার মধ্যে কোন সন্দেহ নেই এবং যা সারা জাহানের প্রভুর পক্ষ থেকে আগত। ",
  "নাকি তারা বলে যে, সে (মুহাম্মদ) এটা বানিয়েছে। তুমি বল, “তাই যদি হয় তাহলে তোমরাও এর মত একটি সূরা বানিয়ে আন, এবং (এ কাজে) আল্লাহ ব্যতীত যাকে পার ডাক, যদি তোমরা সত্যবাদী হও। ",
  "বরং এমন জিনিসকে (কোরআনকে) তারা মিথ্যা বলে অভিহিত করেছে যে সম্পর্কে তারা ভালভাবে অবগত হয়নি এবং যার তাৎপর্য তাদের কাছে স্পষ্ট হয়নি। এমনিভাবে তাদের পূর্ববর্তীরাও (সত্যকে) মিথ্যা বলে অভিহিত করেছিল। অতএব দেখ, (ঐ) জালেমদের কী পরিণতি হয়েছিল! ",
  "তাদের মধ্যে কেউ কেউ তা (কোরআন) বিশ্বাস করবে, আবার তাদের মধ্যে কেউ কেউ তা বিশ্বাস করবে না। আর তোমার প্রভু অনর্থ সৃষ্টিকারীদেরকে খুব ভালভাবে জানেন।\n",
  "তারা যদি তোমাকে মিথ্যাবাদী বলে তাহলে তুমি বলবে, “আমার কাজের দায় আমার এবং তোমাদের কাজের দায় তোমাদের। আমি যা করি তা থেকে তোমরা দায়মুক্ত এবং তোমরা যা করো তা থেকে আমিও দায়মুক্ত।” ",
  "তাদের মধ্যে কেউ কেউ তোমার কথা শ্রবণ করে। কিন্তু তারা যদি না বোঝে তবে কি আর তুমি (এই) বধিরদেরকে (কথা) শোনাতে পারবে? ",
  "আবার তাদের মধ্যে কেউ কেউ তোমার দিকে তাকায়। কিন্তু তারা যদি না দেখে তবে কি আর তুমি (এই) অন্ধদেরকে পথ দেখাতে পারবে? ",
  "আসলে আল্লাহ মানুষকে একটুও জুলুম করেন না; তবে মানুষ নিজেদেরকে জুলুম করে থাকে। ",
  "আর (হাশরে) যেদিন তিনি তাদেরকে একত্রিত করবেন সেদিন মনে হবে যেন (পৃথিবীতে) তাদের অবস্থান ছিল দিনের কিছুটা সময়মাত্র। (সেদিন) তারা একে অপরকে চিনতে পারবে। (পৃথিবীতে থাকতে) যারা আল্লাহর সাথে সাক্ষাৎ হওয়াকে অবিশ্বাস করেছিল এবং হেদায়েতপ্রাপ্ত ছিল না তারাই নিশ্চিত ক্ষতিগ্রস্ত হবে। ",
  "আর আমি তাদেরকে (শাস্তির) যে ওয়াদা করছি তোমাকে তার কিছুটা দেখাই কিংবা (তা না দেখিয়েই) তোমার মৃত্যু ঘটাই, আমার কাছেই তাদের প্রত্যাবর্তন। আর তারা যা করছে আল্লাহ তার সাক্ষী থাকছেন। ",
  "প্রত্যেক জাতির জন্য একজন রসূল থাকে। যখন তাদের (সেই) রসূল আসে তখন তাদের মধ্যে সবকিছু ন্যায়ের সাথে নিষ্পন্ন হয়। তাদের প্রতি কোন অন্যায় করা হয় না। ",
  "আর তারা বলে, “যদি তোমরা সত্যবাদী হও তাহলে বল, এই ওয়াদা (শাস্তি) কবে আসবে?” ",
  "তুমি বলে দাও, “আল্লাহর ইচ্ছা ছাড়া আমি তো আমার নিজেরও কোন ক্ষতি কিংবা উপকার করতে পারি না। প্রত্যেক জনগোষ্ঠীর জন্য একটি নির্ধারিত সময় আছে। যখন তাদের সেই সময় আসে তখন তারা তা এক মুহূর্তও বিলম্বিত কিংবা এগিয়ে আনতে পারে না।” ",
  "বল, “তোমরা আমাকে বল, রাতে কিংবা দিনে যদি তোমাদের কাছে আল্লাহর শাস্তি এসে পড়ে? (তখন কী করবে?) পাপীরা তাঁর কাছ থেকে তাড়াহুড়া করে কী পেতে চায়?” ",
  "তাহলে কি শাস্তি যখন এসেই পড়বে তখন তোমরা তা বিশ্বাস করবে? এখন কি (বিশ্বাস) করো? তোমরা তো এর জন্যই তাড়াহুড়া করতে। ",
  "তারপর জালেমদেরকে বলা হবে, “চিরন্তন শাস্তি আস্বাদন কর। তোমরা যা উপার্জন করতে তোমাদেরকে তারই প্রতিফল দেওয়া হচ্ছে।” ",
  "তারা তোমার কাছে জানতে চায়, তা (শাস্তি) কি সত্য? বল, “হ্যাঁ, আমার প্রভুর শপথ! অবশ্যই তা সত্য এবং তোমরা (তা দিতে আল্লাহকে) অপারগ করতে পারবে না।  \n",
  "যদি (কঠিন হাশরের দিন শাস্তির সম্মুখীন) প্রত্যেক জালেম ব্যক্তি পৃথিবীর সবকিছুরও মালিক হয় তাহলে তা দিয়ে সে (নিজেকে বাঁচানোর জন্য) মুক্তিপণ দিতে চাইবে। আর যখন তারা শাস্তি দেখতে পাবে তখন অনুতাপ লুকানোর চেষ্টা করবে (অথবা অন্তরে দারুণ অনুতাপ অনুভব করবে)। তাদের বিষয়টি ন্যায্যভাবে নিষ্পন্ন করা হবে। তাদের প্রতি কোন রকম অবিচার করা হবে না। ",
  "জেনে রাখ! আসমানে ও জমিনে যা কিছু আছে তার মালিক কেবল আল্লাহ। জেনে রাখ! নিশ্চয়ই আল্লাহর প্রতিশ্রুতি সত্য; তবে তাদের অধিকাংশই (তা) জানে না। ",
  "তিনিই বাঁচান, তিনিই মারেন এবং তাঁর কাছেই তোমাদেরকে ফিরিয়ে নেওয়া হবে। ",
  "হে মানুষ! তোমাদের কাছে তোমাদের প্রভুর পক্ষ থেকে উপদেশবাণী ও অন্তরের ব্যাধির চিকিৎসা এবং মুমিনদের জন্য পথনির্দেশ ও অনুগ্রহ (কোরআন) এসেছে। ",
  "বল, “(তা) আল্লাহর দয়া ও অনুগ্রহে (এসেছে); অতএব, তারা যেন এতে আনন্দিত হয়।” তারা যা সঞ্চয় করছে তার চেয়ে তা উত্তম। ",
  "বল, “আমাকে বল তো, আল্লাহ তোমাদের জন্য যে জীবিকা দান করেছেন তোমরা তার মধ্যে কিছু হারাম ও কিছু হালাল সাব্যস্ত করলে!” বল, “আল্লাহ কি তোমাদেরকে (এটা করার) অনুমতি দিয়েছেন, নাকি তোমরা আল্লাহর নামে মিথ্যা বানিয়ে বলছ?” ",
  "যারা আল্লাহর নামে মিথ্যা বানিয়ে বলে কেয়ামতের দিন সম্বন্ধে তাদের ধারণা কি? (তারা কি সেদিন পার পেয়ে যাবে?) নিশ্চয়ই আল্লাহ মানুষের প্রতি অনুগ্রহশীল; কিন্তু তাদের অনেকেই কৃতজ্ঞতা প্রকাশ করে না।\n",
  "তুমি যে অবস্থায়ই থাক কিংবা কোরআনের যে অংশ থেকেই পাঠ করো অথবা তোমরা যে কাজই করো, আমি তোমাদের (সব কাজের) সাক্ষী থাকি, যখন তোমরা তা করতে থাক। জমিনে কিংবা আসমানে অণু পরিমাণ জিনিসও তোমার প্রভুর গোচরের বাইরে নয়। এর থেকেও ছোট কিংবা বড় সব জিনিসই একটি স্পষ্ট দলিলে লিপিবদ্ধ আছে। ",
  "জেনে রাখ! আল্লাহর প্রিয় বান্দাদের কোন ভয় নেই এবং তারা দুঃখিতও হবে না। ",
  "যারা (আল্লাহকে) বিশ্বাস করেছে ও (তাঁকে) ভয় করে ",
  "তাদের জন্য পৃথিবীর জীবনে ও পরকালে (সাফল্যের) সুসংবাদ রয়েছে। আল্লাহর কথার কোন নড়চড় হয় না। এটাই বড় সাফল্য। ",
  "তাদের কথায় তুমি দুঃখ পেয়ো না। আসলে যাবতীয় শক্তি আল্লাহর। তিনিই সবকিছু শোনেন, সবকিছু জানেন। ",
  "জেনে রাখ! যারা আসমানে আছে আর যারা জমিনে আছে সবাই আল্লাহর (কর্তৃত্বাধীন)। আর যারা আল্লাহ ব্যতীত অন্য কিছুকে (তাঁর) শরীকরূপে ডাকে তারা কিসের অনুসরণ করে? তারা তো কেবল আন্দাজের অনুসরণ করে এবং তারা শুধু মিথ্যা বানিয়ে বলে। ",
  "তিনিই তোমাদের জন্য রাত বানিয়েছেন যাতে তোমরা তখন বিশ্রাম করতে পার এবং দিন বানিয়েছেন যাতে তোমরা সবকিছু দেখতে পার। এতে এমন লোকদের জন্য নিদর্শন আছে যারা শুনতে পায় (গভীরভাবে চিন্তা করে)। ",
  "তারা (কাফেররা) বলে, “আল্লাহ সন্তান গ্রহণ করেছেন।” তিনি (এসব থেকে) পবিত্র, তিনি (সবকিছুর) অভাবমুক্ত। আসমানে যা কিছু আছে এবং জমিনে যা কিছু আছে সব তাঁরই। (আল্লাহ সম্পর্কে তোমরা যে এমন কথা বলছ) তোমাদের তো এর কোন প্রমাণ নেই। তোমরা কি আল্লাহ সম্বন্ধে যা জান না তাই বলছ? ",
  "বল, “যারা আল্লাহ সম্বন্ধে মিথ্যা বানিয়ে বলে তারা কখনও সফল হবে না।” ",
  "দুনিয়ায় (তাদের জন্য রয়েছে) ক্ষণিকের ভোগবিলাস। তারপর আমার কাছেই তাদের প্রত্যাবর্তন নির্ধারিত আছে। তখন আমি তাদেরকে তাদের কুফরির কারণে কঠোর শাস্তি আস্বাদন করাব।\n",
  "আর তাদেরকে নূহের বৃত্তান্ত পড়ে শোনাও। সে তার লোকদেরকে বলেছিল, “হে আমার লোকেরা! আমি যে তোমাদের মাঝে আছি এবং তোমাদেরকে আল্লাহর নিদর্শনসমূহ স্মরণ করিয়ে দিচ্ছি এটা যদি তোমাদের কাছে কষ্টকর মনে হয় তাহলে আমি আল্লাহর ওপরই নির্ভর করলাম। এখন তোমরা তোমাদের কাজ ঠিক করো এবং (প্রয়োজনে) তোমাদের শরীকদের ডেকে লও! পরে যেন তোমাদের কাজ তোমাদের কষ্টের কারণ না হয়। তারপর আমার ব্যাপারে সিদ্ধান্ত নাও, আমাকে কোন অবকাশ দিও না।” ",
  "“আর যদি তোমরা মুখ ফিরিয়ে নাও (আমার কথা মানতে রাজি না হও) তাহলে (জেনে রাখ) আমি তোমাদের কাছে কোন বিনিময় চাইনি; আমার বিনিময় তো আল্লাহর কাছেই রয়েছে; আর আমাকে (আল্লাহর) অনুগত থাকার নির্দেশ দেওয়া হয়েছে।” ",
  "কিন্তু তারা তাকে অবিশ্বাস করল। পরে আমি তাকে ও তার সঙ্গে নৌকায় যারা ছিল তাদেরকে উদ্ধার করি ও বংশ-পরম্পরায় (পৃথিবীর) বাসিন্দা বানাই এবং যারা আমার বিধানসমূহ অমান্য করেছিল তাদেরকে ডুবিয়ে দেই। সুতরাং লক্ষ্য করো, যাদেরকে সতর্ক করা হয়েছিল তাদের কেমন পরিণতি হয়েছিল! ",
  "নূহের পরে আমি যার যার সমপ্রদায়ের কাছে আরো রসূল পাঠিয়েছি। তারা তাদের কাছে নিদর্শন নিয়ে এসেছিল। কিন্তু তারা (অবিশ্বাসীরা) পূর্বে যা অবিশ্বাস করেছিল (পরেও) তা বিশ্বাস করতে প্রস্তুত ছিল না। এভাবেই আমি বাড়াবাড়িকারীদের অন্তর সিল করে দেই। ",
  "তাদের পরে আমি মূসা ও হারূনকে আমার নিদর্শনসহ ফেরাউন ও তার পাণ্ডাদের নিকট পাঠিয়েছিলাম। কিন্তু তারা উদ্ধত আচরণ করে, আর তারা ছিল কতিপয় অপরাধী লোক। ",
  "যখন তাদের কাছে আমার পক্ষ থেকে সত্য এল তখন তারা বলল, “এটা তো পরিষ্কার যাদু।” ",
  "মূসা বলল, “তোমাদের কাছে সত্য আসার পর তোমরা সে সম্পর্কে এমন কথা বলছ? এটা কি যাদু? যাদুকরেরা তো সফল হয় না।” ",
  "তারা বলল, “তুমি কি আমাদের কাছে এজন্য এসেছো যে, আমরা আমাদের বাপ-দাদাকে যে বিশ্বাসের ওপর পেয়েছি তা থেকে আমাদেরকে ফিরিয়ে আনবে এবং পৃথিবীতে তোমাদের দুঞ্চজনের (মূসা ও হারূন) প্রতিপত্তি হবে? আমরা তোমাদের দুঞ্চজনকে বিশ্বাস করি না।” ",
  "ফেরাউন (তার লোকদেরকে) বলল, “তোমরা প্রতিটি বিজ্ঞ যাদুকরকে আমার কাছে নিয়ে এসো।” ",
  "তারপর যখন যাদুকরেরা এল তখন মূসা তাদেরকে বলল, “তোমরা যা নিক্ষেপ করতে চাও নিক্ষেপ কর।” ",
  "অতঃপর যখন তারা নিক্ষেপ করল তখন মূসা বলল, “তোমরা যা এনেছো তা যাদু। অচিরেই আল্লাহ তা নস্যাৎ করে দেবেন। আল্লাহ তো অনর্থ সৃষ্টিকারীদের কর্ম ঠিক রাখেন না।” ",
  "“এবং অপরাধীরা পছন্দ না করলেও আল্লাহ তাঁর বাণী দ্বারা সত্যকে প্রতিষ্ঠিত করে থাকেন।”\n",
  "কিন্তু ফেরাউন তাদেরকে শাস্তি দিতে পারে বলে তার ও তাদের পাণ্ডাদের ভয়ে মূসার সমপ্রদায়ের কতিপয় সন্তান ছাড়া কেউ তার প্রতি বিশ্বাস ব্যক্ত করল না। আর ফেরাউন তো পৃথিবীতে এক প্রতাপশালী ব্যক্তি, সে ছিল সীমালংঘনকারীদের একজন। ",
  "মূসা বলল, “হে আমার সমপ্রদায়! তোমাদের যদি আল্লাহর প্রতি বিশ্বাস থাকে তাহলে তাঁর ওপর ভরসা করো, যদি তোমরা (আল্লাহর ইচ্ছার কাছে) আত্মসমর্পণকারী হও।” ",
  "তখন তারা বলল, “আমরা আল্লাহর ওপর ভরসা করলাম। হে আমাদের প্রভু! আমাদেরকে জালেমদের নির্যাতনের শিকার বানিয়ো না। ",
  "এবং তোমার কৃপায় আমাদেরকে কাফেরদের হাত থেকে রক্ষা কর।” ",
  "আমি মূসা ও তার ভাইয়ের কাছে নির্দেশ পাঠাই, “তোমরা তোমাদের লোকদের বসবাসের জন্য মিসরে ঘরবাড়ির ব্যবস্থা করো, তোমাদের ঘরগুলো কেবলামুখী করো এবং (তাতে) নামায কায়েম কর। আর মুমিনদেরকে সুসংবাদ দাও।” ",
  "মূসা বলল, “হে আমাদের প্রভু! তুমি তো ফেরাউন ও তার পাণ্ডাদেরকে পার্থিব জীবনে জাঁকজমক ও ধনসম্পদ দিয়েছো; হে আমাদের প্রভু! তারা তো (এসব দিয়ে লোকদেরকে) তোমার পথ থেকে বিভ্রান্ত করবে; হে আমাদের প্রভু! তুমি তাদের ধনসম্পদ ধ্বংস করে দাও এবং তাদের অন্তর কঠোর রেখো, যাতে তারা কষ্টদায়ক শাস্তি না দেখা পর্যন্ত ঈমান না আনে (অর্থাৎ ঈমান আনার পূর্বে শাস্তি দেখতে পায়)।” ",
  "তিনি বলেন, “তোমাদের দুঞ্চজনের দোয়া কবুল হয়েছে। অতএব, তোমরা (ন্যায়ের ওপর) স্থির থেকো এবং যারা জানে না কিছুতেই তাদের পথ অনুসরণ করো না।” ",
  "আমি বনী ইসরাঈলকে সমুদ্র পার করে দিলাম। তখন ফেরাউন ও তার সৈন্যরা বাড়াবাড়ি ও সীমালংঘনের উদ্দেশ্যে তাদের পেছনে পেছনে ছুটল। অবশেষে যখন সে ডুবতে লাগল তখন বলল, “আমি বিশ্বাস করেছি যে, যার প্রতি বনী ইসরাঈল ঈমান এনেছে তিনি ছাড়া কোন উপাস্য নেই। আর আমি মুসলিমদেরই একজন।” ",
  "এখন (ডুবতে বসে ঈমানের কথা বলছ)? অথচ পূর্বে তুমি বিরুদ্ধাচরণ করেছিলে এবং তুমি ছিলে অনর্থ সৃষ্টিকারীদের অন্যতম। ",
  "আজ আমি তোমার দেহটি রক্ষার ব্যবস্থা করছি, যাতে তুমি তোমার পরবর্তীদের জন্য একটি নিদর্শন হয়ে থাক। আর অনেক মানুষই আমার নিদর্শনসমূহের প্রতি একেবারে অমনোযোগী।\n",
  "আমি বনী ইসরাঈলকে উত্তম বাসস্থানে বসবাসের সুযোগ করে দিলাম এবং উৎকৃষ্ট জিনিস থেকে তাদের জীবিকার ব্যবস্থা করলাম। তারপর তাদের কাছে জ্ঞান না আসা পর্যন্ত তারা মতভেদ করেনি (অর্থাৎ জ্ঞান আসার পর তারা মতভেদ করল)। যে বিষয়ে তারা মতভেদ করত নিশ্চয়ই তোমার প্রভু কেয়ামতের দিন তা মীমাংসা করে দেবেন। ",
  "আমি তোমার কাছে যা নাযিল করেছি সে সম্পর্কে তোমার মনে যদি কোন সন্দেহ থাকে তাহলে যারা তোমার পূর্ববর্তী কিতাব (তাওরাত ও ইনজীল) পাঠ করে তাদেরকে জিজ্ঞেস কর। আসলে তোমার কাছে তোমার প্রভুর পক্ষ থেকে সত্য এসেছে। তাই কিছুতেই তুমি সন্দিহান হয়ো না। ",
  "যারা আল্লাহর নিদর্শনসমূহকে অবিশ্বাস করে তুমি কখনো তাদের মত হয়ো না; তাহলে তুমি ক্ষতিগ্রস্ত হবে। ",
  "যাদের ব্যাপারে (কাফের অবস্থায় মারা যাবে বলে) তোমার প্রভুর কথা চূড়ান্ত হয়ে আছে তারা ঈমান আনবে না; ",
  "তাদের কাছে প্রতিটি নিদর্শন এলেও, যতক্ষণ না তারা কষ্টদায়ক শাস্তি দেখতে পাবে। ",
  "তবে কেন এমন একটি সমপ্রদায়ও ছিল না যারা (শাস্তি দেখার পর) ঈমান এনেছিল এবং তাদের ঈমান তাদের উপকারে এসেছিল? একমাত্র ইউনুসের সমপ্রদায় ব্যতীত। তারা যখন ঈমান আনল তখন আমি পার্থিব জীবনে তাদের থেকে লাঞ্ছনার শাস্তি তুলে নিলাম এবং একটি নির্দিষ্ট সময় পর্যন্ত তাদেরকে (জীবনসুখ) উপভোগ করতে দিলাম। ",
  "যদি তোমার প্রভু চাইতেন তাহলে তো পৃথিবীতে যারাই আছে তারা সবাই একত্রে ঈমান আনত। অতএব, তুমি কি মানুষকে ঈমান আনার জন্য জবরদস্তি করবে? ",
  "আল্লাহর হুকুম ছাড়া কারো পক্ষে ঈমান আনা সম্ভব হয় না। আর যারা অনুধাবন করে না তিনি তাদের ওপর শাস্তি ধার্য করেন। ",
  "বল, “আসমানে ও জমিনে যা কিছু আছে তা দেখ।” তবে নিদর্শনসমূহ ও ভীতি-প্রদর্শন অবিশ্বাসীদের কোন উপকারে আসে না। ",
  "অতএব, তারা কি তাদের পূর্বে যারা চলে গিয়েছে তাদের ঘটনাবলীর মতই কোন কিছুর জন্য অপেক্ষা করছে? বল, “তাহলে তোমরা অপেক্ষা করো, আমিও তোমাদের সাথে অপেক্ষা করছি।” ",
  "পরিশেষে আমি আমার রসূলদেরকে ও যারা ঈমান আনে তাদেরকে রক্ষা করি। বিষয়টি এমনই; আমার দায়িত্ব হিসেবেই আমি মুমিনদেরকে রক্ষা করি। \n",
  "বল, “হে মানুষ! যদি আমার দ্বীন (ইসলাম) সম্বন্ধে তোমাদের কোন সন্দেহ থাকে তাহলে (জেনে রাখ) তোমরা আল্লাহকে ছাড়া যাদের এবাদত করো আমি তাদের এবাদত করব না। আমি এবাদত করি আল্লাহর, যিনি তোমাদের মৃত্যু ঘটান। আমাকে তো মুমিন হতে নির্দেশ দেওয়া হয়েছে।” ",
  "“আর এই (নির্দেশও আমাকে দেওয়া হয়েছে) যে, তুমি একনিষ্ঠ হয়ে দ্বীনের প্রতি তোমার মুখমণ্ডল স্থির রাখ (অর্থাৎ স্থীরভাবে দ্বীনমুখী থাক) এবং কিছুতেই মুশরিকদের দলভুক্ত হয়ো না।” ",
  "“আর আল্লাহ ছাড়া এমন কিছুকে ডেকো না যা তোমার কোন উপকার কিংবা ক্ষতি করতে পারে না। যদি (তা) করো তাহলে অবশ্যই তুমি জালেমদের দলভুক্ত বলে গণ্য হবে।” ",
  "আল্লাহ যদি তোমাকে কোন কষ্ট দেন তাহলে তিনি ছাড়া কেউ তা আসান করতে পারে না। আবার তিনি যদি (স্বীয় অনুগ্রহে) তোমার কোন কল্যাণ করতে চান তাহলে কেউ তার (সে) অনুগ্রহ ঠেকাতে পারে না। তাঁর বান্দাদের মধ্যে তিনি যাকে চান তাকে তার (সে কল্যাণের) নাগাল পাইয়ে দেন। তিনিই ক্ষমাশীল, করুণাময়। ",
  "বল, “হে মানুষ! তোমাদের কাছে তোমাদের প্রভুর পক্ষ থেকে সত্য এসে গেছে। এখন যে সঠিক পথে চলবে সে তার নিজের মঙ্গল করবে। আর যে বিপথগামী হবে সে তার নিজেরই ক্ষতি করবে। আমি তো আর তোমাদের কর্মবিধায়ক নই!” ",
  "তোমার প্রতি যে নির্দেশ পাঠানো হয় তুমি তা মেনে চল এবং আল্লাহর বিচার না আসা পর্যন্ত ধৈর্য ধর। তিনি হলেন শ্রেষ্ঠ বিচারক।",
  "আলিফ লাম রাঞ্চ [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। (হে নবী! তুমি বলে দাও) এটি এমন একটি কিতাব যার আয়াতসমূহ পরম প্রাজ্ঞ ও সর্বজ্ঞ সত্তার (আল্লাহর) পক্ষ থেকে সুনিপুণভাবে ও ভাগে ভাগে বিন্যস্ত করা হয়েছে, ",
  "যাতে তোমরা আল্লাহ ছাড়া কারো এবাদত না কর। নিশ্চয়ই আমি তোমাদের জন্য তাঁর পক্ষ থেকে একজন সতর্ককারী ও সুসংবাদদাতা। ",
  "আর তোমরা তোমাদের প্রভুর কাছে ক্ষমা চাও ও তাঁর দিকে ফিরে এসো। তাহলে তিনি তোমাদেরকে এক নির্দিষ্ট সময় পর্যন্ত সুন্দরভাবে (জীবনের সুখ) ভোগ করতে দেবেন এবং প্রত্যেক মর্যাদাবানকে তার (যথার্থ) মর্যাদা দেবেন। আর যদি তোমরা মুখ ফিরিয়ে নাও তাহলে অবশ্যই আমি তোমাদের জন্য এক ভয়ানক দিনের শাস্তির আশঙ্কা করি। ",
  "আল্লাহর কাছেই তোমাদের প্রত্যাবর্তন। আর তিনি সবকিছু করতে সক্ষম। ",
  "জেনে রাখ, তারা তাঁর কাছ থেকে লুকানোর জন্য নিজেদের বুক ঘুরিয়ে রাখে। জেনে রাখ, তারা যখন বস্ত্রাবৃতও হয় তখনও তারা যা গোপন করে আর যা প্রকাশ করে তিনি তা (সব) জানেন। তিনি অন্তরের গোপন বিষয় ভালভাবে অবগত রয়েছেন।",
  "পৃথিবীতে চলমান সকল প্রাণীর জীবিকার দায়িত্ব আল্লাহর। তিনি তাদের অবস্থানস্থল ও সংরক্ষণস্থল জানেন। সবকিছুই এক স্পষ্ট গ্রন্থে (লিপিবদ্ধ) আছে। ",
  "তিনি সেই সত্তা যিনি ছয় দিনে আসমান ও জমিন সৃষ্টি করেছেন, আর তখন তাঁর সিংহাসন ছিল পানির ওপরে, যাতে তোমাদের মধ্যে কাজে কে শ্রেষ্ঠ তিনি তা পরীক্ষা করতে পারেন। আর তুমি যদি (তাদেরকে) বল, “মৃত্যুর পর তোমাদেরকে উঠানো হবে” তাহলে কাফেররা অবশ্যই বলবে, “এটা তো স্পষ্ট যাদু ছাড়া আর কিছু নয়।” ",
  "আর আমি যদি একটা নির্দিষ্ট সময় পর্যন্ত তাদের শাস্তি স্থগিত রাখি তাহলে তারা অবশ্যই বলবে, “শাস্তিটা আটকে রাখছে কিসে?” জেনে রাখ, যেদিন ওটা এসে পড়বে সেদিন তাদের থেকে আর তা ফিরিয়ে নেয়া হবে না এবং তারা যা নিয়ে ঠাট্টা-মস্করা করছে তা তাদেরকে ঘিরে ধরবে।\n",
  "আর আমি যদি মানুষকে আমার অনুগ্রহের স্বাদ গ্রহণ করাই এবং পরে তা প্রত্যাহার করে নেই তাহলে নিশ্চয়ই সে ভীষণ হতাশ ও অকৃতজ্ঞ হয়। ",
  "আর যদি দুঃখ-কষ্ট স্পর্শ করার পর তাকে আমি সুখ আস্বাদন করাই তাহলে সে বলে, “আমার দুরবস্থা কেটে গিয়েছে।” সে তখন খুব খুশী ও অহংকারী হয়। ",
  "তবে যারা ধৈর্যধারণ ও সৎকাজ করে তারা এর ব্যতিক্রম। তাদের জন্য রয়েছে ক্ষমা আর বড়রকম পুরস্কার। ",
  "অতএব, “কেন তার কাছে কোন ভাণ্ডার নাযিল করা হয়নি কিংবা কেন তার সাথে কোন ফেরেশতা আসেনি?” তাদের এ কথা বলার কারণে তোমার কাছে ওহীর মাধ্যমে যা পাঠানো হয় (তাদের কাছে প্রচারের বেলায়) হয়তো তার কিছুটা তুমি ছেড়ে দেবে এবং এজন্য তোমার মন ছোট হবে। (তবে মনে রাখবে) তুমি তো কেবল একজন সতর্ককারী। আর সবকিছুর দায়ভার তো আল্লাহরই। ",
  "নাকি তারা বলে যে, এই কোরআন সে (মুহাম্মাদ) নিজে বানিয়েছে? বল, “যদি তোমরা সত্যবাদী হও তাহলে তোমরাও তার অনুরূপ দশটি সূরা বানিয়ে আন এবং (এ কাজে সাহায্যের জন্য) আল্লাহ ছাড়া যাকে পার ডেকে লও।” ",
  "তখন তারা যদি তোমাদের এ কথায় সাড়া না দেয় (আর তা দেবেও না) তাহলে তোমরা জানবে, যা নাযিল করা হয়েছে তা (এ কোরআন) আল্লাহর জ্ঞানে রয়েছে এবং এটাও জানবে যে, তিনি ছাড়া কোন মাবুদ নেই। অতএব, তোমরা কি মুসলিম (আল্লাহর ইচ্ছার অনুগত) হবে? ",
  "যারা দুনিয়ার জীবন ও তার চাকচিক্য চায় আমি তাদেরকে সেখানে তাদের কাজের পুরোপুরি ফল দিয়ে থাকি, সেখানে তাদেরকে (কোন কিছু) কম দেওয়া হয় না। ",
  "ওদের জন্য পরকালে জাহান্নাম ছাড়া কিছু নেই। এখানে তারা যা কিছু করেছে তা নিষ্ফল হয়েছে এবং তারা যেসব কাজ করত তা অন্যায়। ",
  "তাই যারা তাদের প্রভুর পক্ষ থেকে আগত এক স্পষ্ট প্রমাণের (কোরআনের) ওপর রয়েছে (তারা কি অবিশ্বাসীদের সমান হতে পারে)? এটা তো তাঁর পক্ষ থেকে একজন সাক্ষী (জিবরাঈল) পাঠ করে শোনায় এবং তার পূর্বেও দিক-নির্দেশনা ও অনুগ্রহস্বরূপ মূসার কিতাব (তাওরাত) রয়েছে। এরা (মুসলমানেরা) তা বিশ্বাস করে। আর যে সব দল তা অবিশ্বাস করে, জাহান্নামই তাদের সাক্ষাতস্থল। সে সম্বন্ধে তুমি কোন সন্দেহের মধ্যে থেকো না। অবশ্যই তা তোমার প্রভুর পক্ষ থেকে নির্ধারিত সত্য। তবে অধিকাংশ মানুষ বিশ্বাস করে না। ",
  "যারা আল্লাহর নামে মিথ্যা বানিয়ে বলে তাদের চেয়ে বড় জালেম কে হতে পারে? ওদেরকে ওদের প্রভুর সামনে হাজির করা হবে, আর সাক্ষীরা বলবে, “এরাই এদের প্রভুর নামে মিথ্যা বলেছিল।” জেনে রাখ! জালেমদের ওপর আল্লাহর অভিসম্পাত রয়েছে, ",
  "যারা আল্লাহর পথ থেকে (লোকদেরকে) বিরত রাখে এবং তাতে বক্রতা খুঁজে বেড়ায়। আর তারাই পরকালে অবিশ্বাসী। ",
  "তারা পৃথিবীতে আল্লাহকে অপারগ করতে পারবে না (অর্থাৎ আল্লাহর শাস্তি থেকে পালাতে পারবে না)। আল্লাহ ব্যতীত তাদের কোন সাহায্যকারীও নেই। তাদের শাস্তি দ্বিগুণ করা হবে। তারা (সত্য) শুনতেও পেত না এবং দেখতও না। ",
  "ওরাই তারা যারা নিজেরা নিজেদের ক্ষতি করেছে। আর (উপাস্য হিসেবে) তারা যা কিছু উদ্ভাবন করত (পরকালে) তা তাদের থেকে উধাও হয়ে যাবে। ",
  "নিঃসন্দেহে পরকালে তারাই সবচেয়ে বেশি ক্ষতিগ্রস্ত হবে। ",
  "যারা ঈমানদার, সৎকর্মশীল ও নিজেদের প্রভুর প্রতি বিনয়ী, তারাই জান্নাতের অধিবাসী (হবে) এবং সেখানে তারা চিরকাল থাকবে। ",
  "উভয় দলের তুলনা একজন অন্ধ ও বধির ব্যক্তি এবং আরেকজন দৃষ্টিসম্পন্ন ও শ্রবণশক্তিসম্পন্ন ব্যক্তির মত। তুলনায় এরা উভয় কি সমান হয়? তোমরা কি তাহলে শিক্ষাগ্রহণ করবে না?   \n",
  "আমি তো নূহকে তার সমপ্রদায়ের নিকট পাঠিয়েছিলাম। (সে তাদেরকে বলেছিল) “আমি তোমাদের জন্য এক স্পষ্ট সতর্ককারী।” ",
  "“যাতে তোমরা আল্লাহ ছাড়া আর কারো এবাদত না কর। আমি তোমাদের জন্য এক কঠিন দিনের শাস্তির আশঙ্কা করছি।” ",
  "তখন তার সমপ্রদায়ের অবিশ্বাসী নেতারা বলল, “আমরা তো তোমাকে আমাদের মতই একজন মানুষ ছাড়া বেশি কিছু মনে করি না। তাছাড়া আমাদের মধ্যে স্পষ্টত নিকৃষ্ট লোকদের ছাড়া কাউকে তোমার আনুগত্য করতেও দেখি না। আমরা তো (আসলে) আমাদের ওপর তোমাদের কোন শ্রেষ্ঠত্ব দেখতে পাই না, বরং তোমাদেরকে মিথ্যাবাদী মনে করি।” ",
  "সে বলল, “হে আমার সমপ্রদায়! বল দেখি, আমার কাছে যদি আমার প্রভুর পক্ষ থেকে কোন স্পষ্ট প্রমাণ থাকে এবং তিনি যদি আমাকে তাঁর পক্ষ থেকে এক বিশেষ অনুগ্রহ (নবুওয়াত) দান করে থাকেন আর তা তোমাদের দৃষ্টিগোচর না হয়ে থাকে তাহলে? (অর্থাৎ তাহলে আমার আর কী করার আছে)? তোমরা তা অপছন্দ করলে আমরা কি তা তোমাদের ওপর চাপিয়ে দিতে পারি?” ",
  "“আর হে আমার সমপ্রদায়! এর বিনিময়ে আমি তোমাদের কাছে কোন সম্পদ চাই না। আমার পুরস্কার তো আল্লাহর কাছেই আছে। আমি তো মুমিনদেরকে তাড়িয়ে দিতে পারি না। তারা অবশ্যই তাদের প্রভুর সাক্ষাৎ লাভ করবে। বরং আমি তো দেখছি, তোমরাই এক অজ্ঞ জনগোষ্ঠী।” ",
  "“আর হে আমার সমপ্রদায়! আমি যদি তাদেরকে তাড়িয়ে দেই তাহলে আল্লাহর বিরুদ্ধে কে আমাকে সাহায্য করবে (আল্লাহর হাত থেকে কে আমাকে রক্ষা করবে)? তোমরা কি চিন্তা করে দেখ না?” ",
  "“আমি তোমাদেরকে বলি না যে, আমার কাছে আল্লাহর ভাণ্ডার আছে। এটাও না যে, আমি গায়েব জানি। এমন কথাও বলি না যে, আমি একজন ফেরেশতা। আর যাদেরকে তোমরা ঘৃণার চোখে দেখ তাদের সম্পর্কেও বলি না যে, আল্লাহ তাদেরকে কোন কল্যাণ দান করবেন না। তাদের মনে কি আছে আল্লাহই তা ভাল জানেন। (সুতরাং) অমন কথা বললে অবশ্যই আমি জালেমদের অন্তর্ভুক্ত হব।” ",
  "তারা বলল, “হে নূহ! তুমি আমাদের সাথে বিতর্ক করেছো এবং বেশি করেই বিতর্ক করেছো। সুতরাং আমাদেরকে যে শাস্তির ভয় দেখাচ্ছ, তোমার কথা সত্য হলে এখন তা আমাদের কাছে নিয়ে এসো।” ",
  "সে বলল, “আল্লাহ ইচ্ছা করলে তিনিই তোমাদের কাছে তা নিয়ে আসবেন এবং তোমরা (তাঁকে) অপারগ করতে পারবে না (তাঁর শাস্তি এড়াতে পারবে না)।” ",
  "“আল্লাহ যদি তোমাদেরকে বিপথগামী করতে চান তাহলে আমি তোমাদেরকে উপদেশ দিতে চাইলেও আমার উপদেশ তোমাদের কোন কাজে আসবে না। তিনি তোমাদের প্রভু এবং তাঁর কাছেই তোমাদেরকে ফিরিয়ে নেওয়া হবে।” ",
  "তারা কি বলে যে, সে নিজে তা (কোরআন) বানিয়েছে? বল, “আমি যদি তা বানিয়ে থাকি তাহলে আমার অপরাধ আমার ওপর বর্তাবে। কিন্তু তোমরা যে অপরাধ করো তার সাথে আমার কোন সম্পর্ক নেই।”\n",
  "নূহের কাছে ওহী পাঠিয়ে বলা হল, “তোমার সমপ্রদায়ের যারা ইতিমধ্যেই ঈমান এনেছে তারা ছাড়া আর কেউ ঈমান আনবে না; অতএব, তাদের কাজকর্মে তুমি বিষণ্ন হয়ো না।” ",
  "“আর আমার নজরদারিতে ও আমার প্রত্যাদেশ অনুসারে জাহাজ তৈরী কর। আর যারা অন্যায় করেছে তাদের জন্য আমাকে কোন অনুরোধ করো না। ওরা ডুবে মরবে।” ",
  "নূহ জাহাজ তৈরী করছে। আর (জাহাজ তৈরীকালে) যখনই তার সমপ্রদায়ের মোড়লেরা তার কাছ দিয়ে যেত তখনই তারা তাকে উপহাস করত। সে বলেছিল, “তোমরা যদি আমাদেরকে উপহাস করো তাহলে (যখন তোমাদের ওপর তুফানের শাস্তি আসবে তখন) তোমাদের উপহাসের মত আমরাও তোমাদেরকে উপহাস করব।” ",
  "“তোমরা অচিরেই জানতে পারবে, কাদের ওপর লাঞ্ছনাকর শাস্তি আসে এবং কাদের ওপর স্থায়ী শাস্তি আপতিত হয়।” ",
  "অবশেষে যখন আমার নির্দেশ এসে গেল এবং চুলো ফেটে পানি বের হল তখন আমি (নূহকে) বললাম, “সব রকমের জোড়ার দুটি করে (প্রাণী) এবং যাদের ব্যাপারে আগেই সিদ্ধান্ত হয়েছে তারা ব্যতীত তোমার পরিবার-পরিজনকে আর যারা ঈমান এনেছে তাদেরকে জাহাজে উঠিয়ে নাও। বস্তুত অল্প কয়েকজনই তার সাথে ঈমান এনেছিল। ",
  "সে বলল, “তোমরা এই জাহাজে আরোহণ কর। আল্লাহর নামেই এটা চলবে আর থামবে। নিশ্চয়ই আমার প্রভু ক্ষমাশীল ও দয়াময়। ",
  "জাহাজটি তাদেরকে নিয়ে পাহাড়ের মত (উঁচু উঁচু) ঢেউয়ের মধ্যে চলতে লাগল। নূহ তার পুত্রকে ডাক দিয়ে বলল, সে দূরে সরে ছিল, “বৎস! আমাদের সাথে আরোহণ করো, কাফেরদের সাথে থেকো না।” ",
  "পুত্র বলেছিল, “আমি একটি পাহাড়ে আশ্রয় নেব যা আমাকে পানি থেকে রক্ষা করবে।” নূহ বলেছিল, “আল্লাহ যাকে অনুগ্রহ করবেন তাকে ছাড়া (কাউকে) আজ আল্লাহর নির্দেশ থেকে রক্ষা করার কেউ নেই।” এরপর ঢেউ এসে দুঞ্চজনের মাঝে যোগাযোগ বিচ্ছিন্ন করে দিল এবং সে (পুত্র) অন্যদের সাথে ডুবে গেল। ",
  "এরপর বলা হল, “হে পৃথিবী! তোমার পানি গিলে ফেল, আর হে আকাশ! (বর্ষণ) বন্ধ কর।” অতঃপর পানি শুকিয়ে গেল, (নূহের সমপ্রদায়ের কাফেরদেরকে ডুবিয়ে মারার) কাজ সম্পন্ন হল এবং জাহাজ জূদী পাহাড়ে গিয়ে ঠেকল। আর বলা হল, “জালেমরা নিপাত যাক!” ",
  "নূহ তার প্রভুকে ডাকল আর বলল, “হে আমার প্রভু! আমার পুত্র তো আমার পরিবারেরই অন্তর্ভুক্ত এবং তোমার ওয়াদাও তো সত্য, আর তুমি হলে সবচেয়ে বিজ্ঞ বিচারক।” ",
  "তিনি বললেন, “হে নূহ! আসলে সে তোমার পরিবারভুক্ত নয়। সে এক দুরাচারী। অতএব, তুমি আমার কাছে এমন কিছু চেয়ো না যে বিষয়ে তোমার কোন জ্ঞান নেই। আমি তোমাকে অজ্ঞদের অন্তর্ভুক্ত না হতে উপদেশ দিচ্ছি।” ",
  "সে বলল, “হে প্রভু! তোমার কাছে এমন কিছু চাওয়া থেকে আমি তোমার আশ্রয় চাচ্ছি যে বিষয়ে আমার কোন জ্ঞান নেই। তুমি যদি আমাকে ক্ষমা ও অনুগ্রহ না করো তাহলে আমি ক্ষতিগ্রস্ত হব।” ",
  "বলা হল, “হে নূহ! তোমার প্রতি ও তোমার সঙ্গী কতক লোকের প্রতি আমার পক্ষ থেকে শান্তি ও কল্যাণ নিয়ে (জাহাজ থেকে) অবতরণ কর। তবে কতক লোককে আমি (কিছুকালের জন্য সুখ) উপভোগ করতে দেব, কিন্তু তারপর তাদেরকে আমার পক্ষ হতে যন্ত্রণাদায়ক শাস্তি ভোগ করতে হবে। ",
  "এসব হল অদৃশ্যলোকের সংবাদ, যা আমি তোমাকে ওহীর মাধ্যমে অবহিত করছি। এর আগে তুমি এসব জানতে না, তোমার লোকেরাও না। অতএব, ধৈর্যধারণ কর। শুভ পরিণতি মোত্তাকীদের জন্যই।\n",
  "আর আদ জাতির কাছে তাদের ভাই হূদকে (পাঠিয়েছিলাম)। সে বলেছিল, “হে আমার সমপ্রদায়! তোমরা আল্লাহর এবাদত কর। তিনি ছাড়া তোমাদের কোন মাবুদ নেই। তোমরা তো কেবল মিথ্যা উদ্ভাবন কর।” ",
  "“হে আমার সমপ্রদায়! আমি এর জন্য তোমাদের কাছে কোন পুরস্কার চাই না। আমার পুরস্কার তো তাঁর কাছে যিনি আমাকে সৃষ্টি করেছেন। তবুও কি তোমরা বুঝবে না?” ",
  "“আর হে আমার সমপ্রদায়! তোমরা তোমাদের প্রভুর কাছে ক্ষমা চাও, তারপর তাঁর দিকে ফিরে আস; তিনি আসমান থেকে তোমাদের ওপর বারিধারা বর্ষণ করবেন এবং তোমাদের শক্তির সাথে আরো শক্তি বাড়িয়ে দেবেন। অতএব, অপরাধী হয়ে মুখ ফিরিয়ে নিও না।” ",
  "তারা বলল, “ওহে হূদ! তুমি তো আমাদের কাছে কোন প্রমাণ নিয়ে আসনি। তোমার কথায় আমরা আমাদের দেবতাদের ত্যাগ করব না। আমরা তোমাকে বিশ্বাস করি না” ",
  "“আমরা তো বলব, আমাদেরই কোন দেবতা তোমাকে কোন অশুভ প্রভাবে আবিষ্ট করেছে।” সে বলল, “আমি আল্লাহকে সাক্ষী রাখছি আর তোমরাও সাক্ষী থাক, ওসবের সাথে আমার কোন সম্পর্ক নেই যাদেরকে তোমরা শরীক করো, ",
  "আল্লাহকে ছাড়া; অতএব, তোমরা সবাই আমার বিরুদ্ধে চক্রান্ত করো এবং আমাকে কোন অবকাশ দিও না।” ",
  "“আমি আল্লাহর ওপর ভরসা রেখেছি, যিনি আমার প্রভু এবং তোমাদেরও প্রভু। প্রত্যেক প্রাণীর ললাটের কেশগুচ্ছ তিনি ধরে আছেন (প্রত্যেক প্রাণী তাঁরই নিয়ন্ত্রণে রয়েছে)। আমার প্রভু সঠিক পথেই আছেন।” ",
  "“ অতএব, তোমরা যদি মুখ ফিরিয়ে নাও তাহলে (আমার কোন ক্ষতি হবে না; কারণ) আমাকে যা নিয়ে তোমাদের কাছে পাঠানো হয়েছে আমি তা তোমাদের কাছে পৌঁছে দিয়েছি। আর আমার প্রভু অন্য একদল লোককে তোমাদের স্থলাভিষিক্ত করবেন। তোমরা তাঁর কোনই ক্ষতি করতে পারবে না। আমার প্রভু সবকিছুর রক্ষণাবেক্ষণকারী।” ",
  "অতঃপর যখন আমার নির্দেশ এসে গেল তখন আমি হূদকে ও তার সঙ্গী মুমিনদেরকে আমার বিশেষ অনুগ্রহে রক্ষা করলাম। আমি তাদেরকে এক কঠিন আজাব থেকে বাঁচিয়েছিলাম। ",
  "এই ছিল আদ জাতি। এরা তাদের প্রভুর নিদর্শনসমূহ অস্বীকার করেছিল এবং তাঁর রসূলদেরকে অমান্য করেছিল আর (তাদের নেতাদের মধ্যে) প্রত্যেক উদ্ধত ও দাম্ভিক ব্যক্তির আদেশ পালন করেছিল। ",
  "এই দুনিয়ায় অভিশাপকে তাদের নিত্যসঙ্গী করা হয়েছে, কেয়ামতের দিনেও। জেনে রাখ, আদ জাতি তাদের প্রভুর সাথে কুফরি করেছিল। জেনে রাখ, হূদের সমপ্রদায় (এই) আদ জাতির (ভাগ্যে) বড় দুর্ভোগ রয়েছে! \n",
  "আর ছামূদ জাতির কাছে (পাঠিয়েছিলাম) তাদের ভাই ছালেহকে। সে বলেছিল, “হে আমার সমপ্রদায়! তোমরা আল্লাহর এবাদত কর। তিনি ছাড়া তোমাদের কোন মাবুদ নেই। তিনি তোমাদেরকে মাটি থেকে সৃষ্টি করেছেন এবং তাতেই তোমাদের বসতি দান করেছেন। অতএব, তোমরা তাঁর কাছে ক্ষমা চাও এবং তাঁর দিকে ফিরে আস। আমার প্রভু কাছেই আছেন, ডাকলে সাড়া দেন।” ",
  "তারা বলল, “হে ছালেহ! এর আগে তুমি আমাদের মধ্যে আশার পাত্র ছিলে (তোমাকে নিয়ে আমাদের অনেক আশা ছিল)। (এখন) তুমি কি আমাদেরকে আমাদের বাপদাদার উপাস্যদের উপাসনা করতে বারণ করছ? তুমি আমাদেরকে যা করতে বলছ সে সম্পর্কে আমরা এক বিভ্রান্তিকর সন্দেহের মধ্যে রয়েছি।” ",
  "সে বলল, “হে আমার সমপ্রদায়! বল দেখি, আমার কাছে যদি আমার প্রভুর কোন স্পষ্ট প্রমাণ থাকে এবং তিনি যদি নিজের পক্ষ থেকে আমাকে কোন অনুগ্রহ দান করে থাকেন, এমতাবস্থায় আমি যদি তাঁর অবাধ্যতা করি তাহলে আমাকে আল্লাহর বিরুদ্ধে কে সাহায্য করবে? তোমরা তো কেবল আমার ক্ষতিই বাড়াবে।” ",
  "“আর হে আমার সমপ্রদায়! তোমাদের জন্য এক নিদর্শনস্বরূপ এটি আল্লাহর উষ্ট্রী। অতএব, ওকে আল্লাহর জমিনে চরে খেতে দাও। ওর কোন ক্ষতি করো না; তাহলে তোমাদের ওপর আশু শাস্তি নেমে আসবে।” ",
  "কিন্তু তারা সেটিকে হত্যা করল। তখন ছালেহ বলল, “তোমরা তোমাদের বাড়িতে তিন দিন ভোগ-বিলাস কর। এটা একটা ওয়াদা যা মিথ্যা হবে না।” ",
  "তারপর যখন আমার নির্দেশ এল তখন আমি আমার বিশেষ অনুগ্রহে ছালেহকে ও তার সঙ্গী মুমিনদেরকে রক্ষা করেছিলাম। আর (রক্ষা করেছিলাম) সেদিনের লাঞ্ছনা থেকে। তোমার প্রভু হলেন মহাশক্তিধর ও পরাক্রমশালী। ",
  "এক বিকট শব্দ জালেমদেরকে পাকড়াও করল, যার ফলে তারা (মরে) যার যার ঘরে উপুড় হয়ে পড়ে থাকল। ",
  "(তারা এমনভাবে নিশ্চিহ্ন হয়েছিল) যেন তারা সেখানে (কোনদিন) বসবাসই করেনি। জেনে রাখ, ছামূদ জাতি তাদের প্রভুর সাথে কুফরি করেছিল। জেনে রাখ, ছামূদ জাতির জন্য বড় দুর্ভোগ রয়েছে!\n",
  "আমার দূতগণ (ফেরেশতারা) ইবরাহীমের কাছে সুসংবাদ নিয়ে এসেছিল। তারা বলল, জ্ঞসালামঞ্চ; সেও বলল, জ্ঞসালামঞ্চ। এরপর (তাদেরকে আপ্যায়নের জন্য) অল্প-ক্ষণের মধ্যে সে একটি ভুনাকৃত বাছুর নিয়ে এল। ",
  "কিন্তু সে যখন দেখল, তাদের হাত সেদিকে যাচ্ছে না, তখন তাদেরকে খারাপ (উদ্দেশ্যে আগমনকারী) মনে করল এবং তাদের সম্পর্কে তার মনে ভীতির সঞ্চার হল। (এটা বুঝতে পেরে) তারা বলল, “ভয় পেয়ো না; আমাদেরকে লূতের সমপ্রদায়ের কাছে (তাদেরকে শাস্তি দেওয়ার জন্য) পাঠানো হয়েছে। ",
  "(সেখানে) তার স্ত্রী দাঁড়ানো ছিল। (আগন্তুকদের খাদ্যগ্রহণ না করতে দেখে অথবা লূতের সমপ্রদায়ের শাস্তির কথায় খুশী হয়ে অথবা ভয় দূর হওয়ার কারণে) সে তখন হাসল। আমি তখন তাকে (ফেরেশতাদের মাধ্যমে) ইসহাকের এবং ইসহাকের পরে ইয়াকূবের সুসংবাদ দিলাম। ",
  "সে বলল, “হায় আল্লাহ! আমি এক বুড়ী, আর আমার এই বৃদ্ধ স্বামী, এ অবস্থায় আমার সন্তান হবে? এ তো এক অবাক কাণ্ড।” ",
  "তারা (আগন্তুক ফেরেশতারা) বলল, “তুমি আল্লাহর হুকুমের ব্যাপারে অবাক হচ্ছ? হে (ইবরাহীমের) পরিবারের লোকেরা! তোমাদের প্রতি আল্লাহর অনুগ্রহ ও আশীর্বাদ রয়েছে। নিশ্চয়ই তিনি প্রশংসিত, গৌরবময়।” ",
  "অতঃপর যখন ইবরাহীমের (মন থেকে) ভয় চলে গেল এবং তার কাছে সুসংবাদ এল তখন সে লূতের সমপ্রদায়ের ব্যাপারে আমার সাথে বাদানুবাদ করতে (তাদের পক্ষে কথা বলতে) লাগল। ",
  "আসলে ইবরাহীম (ছিল) একজন সুশীল, কোমলপ্রাণ ও আল্লাহমুখী মানুষ। ",
  "হে ইবরাহীম! এ বিষয়টি ছেড়ে দাও। আসলে তোমার প্রভুর নির্দেশ এসে গেছে। ওদের জন্য এমন এক শাস্তি আসছে যা ফেরানো যাবে না। ",
  "এরপর আমার দূতগণ লূতের কাছে এলে সে তাদেরকে নিয়ে দুশ্চিন্তায় পড়ল এবং তাদের রক্ষার ব্যাপারে অসহায় বোধ করল আর বলল, “এ এক সঙ্কটময় দিন।” ",
  "লূতের সমপ্রদায়ের লোকেরা হুড়মুড় করে তার কাছে এল। আগেও তারা অপকর্ম করত। সে বলল, “হে আমার সমপ্রদায়! এই আমার মেয়েরা আছে। এরা তোমাদের জন্য অধিকতর পবিত্র। সুতরাং আল্লাহকে ভয় করো এবং আমার মেহমানদের ব্যাপারে আমাকে লজ্জিত করো না। তোমাদের মধ্যে কি একটাও ভাল লোক নেই?” ",
  "তারা বলল, “তোমার তো জানাই আছে যে, তোমার মেয়েদের ব্যাপারে আমাদের কোন আগ্রহ নেই। আর তুমি অবশ্যই জান, আমরা কি চাই।” ",
  "সে বলল, “আমার যদি তোমাদেরকে প্রতিরোধ করার ক্ষমতা থাকত! কিংবা আমি যদি কোন শক্ত অবলম্বনের কাছে আশ্রয় নিতে পারতাম!” ",
  "ফেরেশতারা বলল, “হে লূত! আমরা তোমার প্রভুর দূত। এরা তোমার কাছে পৌঁছাতে পারবে না। তুমি রাতের কোন এক সময়ে তোমার পরিবার-পরিজনকে অন্যত্র নিয়ে যাও। তোমাদের মধ্যে কেউ যেন ফিরে না তাকায়। তোমার স্ত্রীর কথা আলাদা। ওদের যা ঘটবে তারও তাই ঘটবে। ওদের (শাস্তির) নির্ধারিত সময় হচ্ছে সকাল। সকাল কি কাছে নয়?” ",
  "অতঃপর যখন আমার নির্দেশ এল, তখন জনপদটিকে একেবারে উলটিয়ে দিলাম এবং তার ওপর সাজিয়ে রাখা শক্ত মাটির কঙ্কর বর্ষণ করলাম, ",
  "(কঙ্করগুলো ছিল) তোমার প্রভুর কাছে চিহ্নযুক্ত । সেগুলো জালেমদের থেকে দূরে ছিল না।\n",
  "আর মাদ্‌ইয়ান সমপ্রদায়ের নিকট তাদের ভাই শোয়াইবকে (পাঠিয়েছিলাম)। সে বলেছিল, “হে আমার সমপ্রদায়! তোমরা আল্লাহর এবাদত কর। তিনি ছাড়া তোমাদের কোন মাবুদ নেই। তোমরা মাপে ও ওজনে কম দিও না। আমি তোমাদেরকে সমৃদ্ধিশালী দেখতে পাচ্ছি, তবে তোমাদের জন্য এক পরিবেষ্টনকারী (বিপদসংকুল) দিনের শাস্তির আশংকা করছি।” ",
  "“আর হে আমার সমপ্রদায়! ন্যায়ের সাথে মাপ ও ওজন পুরোপুরি দিও এবং মানুষকে তাদের জিনিসপত্র কম দিও না আর পৃথিবীতে অনাচার করে বেড়িও না।” ",
  "“(মানুষকে পুরোপুরি দেওয়ার পর) আল্লাহর (অনুমোদিত) অবশিষ্টাংশই তোমাদের জন্য ভাল, যদি তোমরা ঈমানদার হও। আর আমি তো তোমাদের রক্ষক নই।” ",
  "তারা বলল, “হে শোয়াইব! তোমার নামায কি তোমাকে এই আদেশ দেয় যে, আমাদের বাপ-দাদা যাদের উপাসনা করত আমরা তাদের বর্জন করি? অথবা আমাদের ধন-সম্পদের ব্যাপারে আমরা যা করতে চাই তা করা ছেড়ে দেই? তুমি তো খুব সহনশীল ও নীতিবান!” (কথাটি তারা বিদ্রূপ করে বলেছিল।) ",
  "সে বলল, “হে আমার সমপ্রদায়! বল তো, আমার কাছে যদি আমার প্রভুর কোন স্পষ্ট প্রমাণ থাকে এবং তিনি যদি তাঁর পক্ষ থেকে আমাকে উত্তম জীবিকা দান করে থাকেন; (তাহলে আমি তাঁর হুকুম পালন করব না কেন?) আমি তোমাদেরকে যা করতে নিষেধ করি নিজে তা করে তোমাদের বিরোধিতা করতে চাই না। আমি শুধু আমার সাধ্যানুযায়ী সংস্কার করতে চাই। (তবে) আমার সাফল্য কেবল আল্লাহর সাহায্যেই আসতে পারে। (তাই) আমি তাঁর ওপরই ভরসা রেখেছি এবং তাঁর দিকেই মনোনিবেশ করছি।” ",
  "“আর হে আমার সমপ্রদায়! আমার (সাথে তোমাদের) বিরোধ তোমাদেরকে যেন কিছুতেই এমন অপরাধে প্ররোচিত না করে যাতে তোমাদের ওপর নূহের সমপ্রদায় কিংবা হূদের সমপ্রদায় অথবা ছালেহের সমপ্রদায়ের মত শাস্তি নেমে আসে। আর লূতের সমপ্রদায় তো তোমাদের থেকে (বেশি) দূরের নয়।” ",
  "“তোমরা তোমাদের প্রভুর কাছে ক্ষমা চাও, তারপর তাঁর পানে ফিরে এসো। নিশ্চয়ই আমার প্রভু দয়ালু ও স্নেহপরায়ণ।” ",
  "তারা বলল, “হে শোয়াইব! তুমি যা বল তার অনেকটাই আমরা বুঝি না। আর আমরা তোমাকে আমাদের মধ্যে দুর্বলই দেখতে পাচ্ছি। তোমার গোত্রের লোকজন না থাকলে আমরা তোমাকে পাথর নিক্ষেপ করে মেরে ফেলতাম। তুমি তো আমাদের বিরুদ্ধে শক্তিশালী নও।” ",
  "সে বলল, “হে আমার সমপ্রদায়! আমার গোত্রের লোকজন কি তোমাদের বিরুদ্ধে আল্লাহর চেয়েও শক্তিশালী? তোমরা তো তাঁকে অবহেলাভরে তোমাদের পেছনে ফেলে রেখেছো। তোমরা যা করো আমার প্রভু অবশ্যই তা পরিবেষ্টন করে রেখেছেন (সম্যক অবগত রয়েছেন)।” ",
  "“আর হে আমার সমপ্রদায়! তোমরা তোমাদের জায়গায় কাজ কর। আমিও আমার কাজ করছি। তোমরা জানতে পারবে, কার ওপর লাঞ্ছনাকর শাস্তি আসে এবং কে মিথ্যাবাদী। তোমরা অপেক্ষায় থাক, আমিও তোমাদের সাথে অপেক্ষায় আছি।” ",
  "তারপর যখন আমার নির্দেশ এল তখন আমি আমার বিশেষ অনুগ্রহে শোয়াইব ও তার সঙ্গী মুমিনদেরকে রক্ষা করলাম এবং এক বিকট শব্দ জালেমদেরকে পাকড়াও করল, যার ফলে তারা (মরে) যার যার ঘরে উপুড় হয়ে পড়ে থাকল। ",
  "(তারা এমনভাবে নিশ্চিহ্ন হয়েছিল) যেন তারা সেখানে (কোনদিন) বসবাসই করেনি। জেনে রাখ, মাদ্‌ইয়ান জাতির জন্য বড় দুর্ভোগ রয়েছে, যেমন দুর্ভোগে পড়েছিল ছামূদ জাতি।\n",
  "আর নিশ্চয়ই আমি মূসাকে আমার নিদর্শন ও স্পষ্ট প্রমাণসহ পাঠিয়েছিলাম, ",
  "ফেরাউন ও তার পারিষদবর্গের কাছে; কিন্তু তারা (আল্লাহর আদেশের পরিবর্তে) ফেরাউনের আদেশই পালন করেছিল। অথচ ফেরাউনের আদেশ সঠিক ছিল না। ",
  "কেয়ামতের দিন সে তার লোকদের আগে আগে থাকবে এবং সে তাদেরকে জাহান্নামে নিয়ে যাবে। আর যে জায়গায় তাদেরকে নিয়ে যাওয়া হবে তা বড়ই খারাপ! ",
  "এ পৃথিবীতেও তাদের পেছনে পেছনে অভিসম্পাত রয়েছে এবং কেয়ামতের দিনেও। যে প্রতিফল তাদেরকে দেওয়া হবে তা বড়ই নিকৃষ্ট! ",
  "এ হল জনপদসমূহের কিছু সংবাদ যা আমি তোমার কাছে বর্ণনা করছি। এসব জনপদের মধ্যে কতক অবশিষ্ট আছে, আর কতক নিশ্চিহ্ন হয়ে গিয়েছে। ",
  "আমি তাদের প্রতি কোন অবিচার করিনি, বরং তারাই নিজেদের প্রতি অবিচার করেছে। ফলে, যখন তোমার প্রভুর নির্দেশ এসে গেছে তখন আল্লাহকে ছাড়া তারা যেসব উপাস্যকে ডাকত তারা তাদের কোনই কাজে আসেনি। তারা কেবল তাদের সর্বনাশই বৃদ্ধি করেছে। ",
  "তোমার প্রভু যখন জালেম জনপদসমূহকে ধরেন তখন এভাবেই ধরে থাকেন। তাঁর ধরা বড় কষ্টদায়ক ও কঠোর। ",
  "যারা পরকালের আজাবকে ভয় করে তাদের জন্য আসলেই এতে বড় এক শিক্ষা রয়েছে। সেটা এমন এক দিন যখন সকল মানুষকে একত্রিত করা হবে। সেটা এমন এক দিন যখন সকলেই উপস্থিত থাকবে। ",
  "কেবল একটি নির্দিষ্ট সময়ের জন্যই আমি তা (সে দিনটি) বিলম্বিত করছি। ",
  "যেদিন তা আসবে সেদিন কেউ তাঁর অনুমতি ছাড়া কথা বলতে পারবে না। তাই তাদের মধ্যে কেউ হবে হতভাগ্য এবং কেউ ভাগ্যবান। ",
  "যারা হতভাগ্য হবে তারা জাহান্নামে যাবে। সেখানে তাদের জন্য থাকবে আহাজারি আর আর্তনাদ। ",
  "সেখানে তারা যতদিন আসমান-জমিন থাকবে (অর্থাৎ যুগযুগ ধরে) স্থায়ীভাবে বাস করবে। তবে তোমার প্রভু ইচ্ছা করলে কোন ব্যতিক্রমও হতে পারে। তোমার প্রভু তো যা ইচ্ছা করেন তাই করে থাকেন। ",
  "আর যারা ভাগ্যবান হবে তারা জান্নাতে যাবে। সেখানে তারা যতদিন আসমান-জমিন থাকবে (অর্থাৎ যুগযুগ ধরে) স্থায়ীভাবে বাস করবে। তবে তোমার প্রভু ইচ্ছা করলে কোন ব্যতিক্রমও হতে পারে। এটা হবে এক নিরবচ্ছিন্ন দান। ",
  "অতএব, ওরা যা কিছুর উপাসনা করছে সে সম্পর্কে তুমি কোন সন্দেহে থেকো না। পূর্বে ওদের বাপ-দাদারা যেমন (ভ্রান্ত দেবতাদের) উপাসনা করত ওরাও ঠিক তাই করছে। আমি ওদের প্রাপ্য (শাস্তি) কিছু কম না করে পুরোপুরি দেব।\n",
  "আমি তো মূসাকে কিতাব দিয়েছিলাম। কিন্তু তা নিয়ে মতভেদ সৃষ্টি হয়েছিল। যদি তোমার প্রভুর পক্ষ থেকে একটি কথা আগেই বলা না হত তাহলে তাদের মধ্যে মীমাংসা হয়ে যেত। আসলে তারা এ (কিতাবের) ব্যাপারে বিভ্রান্তিকর সন্দেহের মধ্যে রয়েছে। ",
  "তাদের প্রত্যেককে তোমার প্রভু অবশ্যই যার যার কর্মের পুরোপুরি প্রতিদান দেবেন। তারা যা করে নিশ্চয়ই তিনি তার খবর রাখেন। ",
  "অতএব, যেমন আদিষ্ট হয়েছো, তুমি ও তোমার সাথে যারা তওবা করেছে সবাই (আল্লাহর পথে) স্থির থাক এবং বাড়াবাড়ি করো না। তোমরা যা করো নিশ্চয়ই তিনি তা দেখতে পান। ",
  "আর জালেমদের দিকে ঝুঁকবে না; ঝুঁকলে আগুন তোমাদেরকে স্পর্শ করবে। আর আল্লাহ ব্যতীত তোমাদের কোন অভিভাবক নাই। অতএব, তোমরা কারো সাহায্য পাবে না। ",
  "দিনের দুই প্রান্তভাগে এবং রাত্রির কয়েকটি অংশে নামায আদায় কর। নিশ্চয়ই ভাল কাজসমূহ (পুণ্যসমূহ) খারাপ কাজসমূহকে (ছোট পাপসমূহকে) দূর করে দেয়। এটা উপদেশ গ্রহণকারীদের জন্য একটা উপদেশ। ",
  "তুমি ধৈর্যধারণ করো; কারণ আল্লাহ সৎকর্মশীলদের প্রতিফল নষ্ট করেন না। ",
  "অতএব, আমি যাদেরকে রক্ষা করেছিলাম তাদের মধ্যে মুষ্টিমেয় কিছু লোক ছাড়া তোমাদের পূর্ববর্তী প্রজন্মগুলোর মধ্যে বুদ্ধিমান ব্যক্তিবর্গ ছিল না কেন, যারা পৃথিবীতে বিপর্যয় সৃষ্টিতে বাধা দিত! আর যারা (এই দায়িত্ব পালন না করে) অন্যায় করেছিল তারা নিজেদের ভোগবিলাসের পেছনে ছুটেছিল। আসলে তারা অপরাধী ছিল। ",
  "অধিবাসীরা সৎকর্মশীল হওয়া অবস্থায় তোমার প্রভু অন্যায়ভাবে জনপদসমূহ ধ্বংস করতে পারেন না। ",
  "তোমার প্রভু যদি ইচ্ছা করতেন তাহলে তিনি সব মানুষকে অবশ্যই এক জাতি করতে পারতেন, কিন্তু তাতেও তারা মতভেদ করতেই থাকবে। ",
  "তবে যাদেরকে তোমার প্রভু অনুগ্রহ করেন তাদের কথা ভিন্ন। এজন্যই তিনি তাদেরকে সৃষ্টি করেছেন। তোমার প্রভুর এই কথা বাস্তবায়িত হবেই, “আমি অবশ্যই জ্বিন ও মানুষ সবাইকে দিয়ে জাহান্নাম ভরে দেব।” ",
  "আর রসূলদের সব ঘটনা আমি তোমার কাছে বলছি, যার দ্বারা আমি তোমার অন্তর সুদৃঢ় করছি। আর এরই মাধ্যমে তোমার কাছে এসেছে সত্য আর মুমিনদের জন্য উপদেশ আর স্মারকপত্র। ",
  "যারা বিশ্বাস করে না তাদেরকে বল, “তোমরা তোমাদের জায়গায় কাজ করো, আমরাও (আমাদের) কাজ করছি। ",
  "আর তোমরা অপেক্ষা করো, আমরাও অপেক্ষা করছি।” ",
  "আল্লাহর কাছে রয়েছে আসমান ও জমিনের অদৃশ্য জ্ঞান এবং তাঁর কাছেই সকল বিষয় ফিরিয়ে নেওয়া হবে। অতএব, তুমি তাঁর এবাদত করো এবং তাঁর ওপর ভরসা কর। তোমরা যা করো তোমার প্রভু সে সম্পর্কে অনবহিত নন। \n\n",
  "আলিফ লাম রা [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। এগুলো স্পষ্ট গ্রন্থের আয়াত। ",
  "আমি একে আরবী কোরআনরূপে নাযিল করেছি, যাতে তোমরা বুঝতে পার। ",
  "ওহীর মাধ্যমে এই কোরআন নাযিল করে আমি তোমার কাছে সেরা ঘটনা বর্ণনা করছি। এর আগে তুমি তো কিছুই জানতে না। ",
  "(স্মরণ করো) যখন ইউসুফ তার বাবাকে বলল, “বাবা! আমি (স্বপ্নে) এগারটি তারকা এবং চনদ্র ও সূর্যকে দেখেছি। দেখলাম, তারা আমাকে সেজদা করছে।” ",
  "সে বলল, “বৎস! তোমার এই স্বপ্নের কথা তোমার ভাইদেরকে বলো না। তাহলে তারা তোমার বিরুদ্ধে ষড়যন্ত্র করবে। শয়তান তো মানুষের প্রকাশ্য শত্রু। ",
  "আর এভাবেই তোমার প্রভু তোমাকে মনোনীত করবেন, তোমাকে স্বপ্নের তাবির (তাৎপর্য-ব্যাখ্যা) শেখাবেন এবং তোমার প্রতি ও ইয়াকূবের পরিবার-পরিজনের প্রতি তাঁর অনুগ্রহ পূর্ণ করবেন; যেমন তিনি তা ইতিপূর্বে তোমার দুই পূর্বপুরুষ ইবরাহীম ও ইসহাকের প্রতিও পূর্ণ করেছিলেন। নিশ্চয়ই তোমার প্রভু মহাজ্ঞানী, পরম প্রাজ্ঞ। \n",
  "যারা জানতে চায় তাদের জন্য ইউসুফ ও তার ভাইদের ঘটনায় অবশ্যই নিদর্শন রয়েছে। ",
  "(স্মরণ করো) যখন তারা (ইউসুফের সৎ ভাইয়েরা) বলেছিল, “অবশ্যই ইউসুফ ও তার ভাই (বিন্‌ইয়ামীন) আমাদের বাবার কাছে আমাদের চেয়ে অধিক প্রিয়, অথচ আমরা একটি শক্তিশালী দল। আসলে আমাদের বাবা পরিষ্কার বিভ্রান্তিতে রয়েছেন।” ",
  "“তোমরা ইউসুফকে মেরে ফেল অথবা তাকে কোথাও ফেলে আস, যাতে তোমাদের বাবার মনোযোগ শুধু তোমাদের জন্যই নিবদ্ধ হয় এবং এরপর তোমরা ভাল মানুষ হতে পার।” ",
  "তাদের মধ্যে একজন বলল, “ইউসুফকে মেরো না, যদি কিছু করতেই চাও তাহলে তাকে কোন কূপের তলায় ফেলে দাও; কোন কাফেলার লোকেরা তাকে তুলে নেবে।” ",
  "তারা বলল, “হে আমাদের পিতা! ইউসুফের ব্যাপারে তুমি আমাদেরকে বিশ্বাস করছ না কেন? আমরা তো তার হিতাকাংক্ষী।” ",
  "“আগামীকাল তুমি তাকে আমাদের সাথে পাঠিয়ে দাও। সে আমোদ-ফুর্তি করবে এবং খেলাধুলা করবে। আর আমরা তো তাকে দেখেশুনেই রাখব।” ",
  "সে বলল, “তোমরা তাকে নিয়ে গেলে আমি চিন্তিত থাকব। আমার ভয় হয়, তোমরা যখন তার ব্যাপারে বেখেয়াল থাকবে তখন তাকে নেকড়ে বাঘ খেয়ে ফেলবে।” ",
  "তারা বলল, “আমরা একটা শক্তিশালী দল হওয়ার পরও তাকে যদি নেকড়ে বাঘে খায় তাহলে তো আমরা ক্ষতিগ্রস্তই হব (অর্থাৎ আমরা থাকতে তেমনটি হওয়ার আশঙ্কা নেই)।” ",
  "এরপর তারা যখন তাকে নিয়ে গেল এবং সবাই তাকে কূপের তলায় ফেলে দিতে একমত হল (তখন তারা তাই করেছিল)। আর আমি তাকে জানিয়ে দিলাম, “(একদিন) তুমি ওদেরকে ওদের এই অপকর্ম অবহিত করবে, যখন তারা (তোমাকে) চিনবে না।” ",
  "সন্ধ্যায় তারা কাঁদতে কাঁদতে তাদের বাবার কাছে এল। ",
  "তারা বলল, “বাবা! আমরা দৌড়ের পাল্লা দিতে গিয়েছিলাম এবং ইউসুফকে আমাদের মালপত্রের কাছে রেখে গিয়েছিলাম। তখন নেকড়ে বাঘ তাকে খেয়ে ফেলেছে। আমরা সত্য কথা বললেও তো আপনি আমাদেরকে বিশ্বাস করবেন না।” ",
  "তারা তার জামায় মিথ্যা রক্ত লাগিয়ে এনেছিল। সে (বাবা) বলল, “(তোমাদের কথা ঠিক নয়) বরং তোমরা নিজেরা একটি ঘটনা সাজিয়েছো। অতএব, (আমার জন্য) ধৈর্যই শ্রেয়। আর তোমরা যা বলছ সে ব্যাপারে একমাত্র আল্লাহরই সাহায্য চাওয়া যায়।” ",
  "একটি কাফেলা এল। তারা তাদের পানিসংগ্রাহককে (পানি আনতে) পাঠাল। সে (কূপের মধ্যে) তার বালতি ঝুলিয়ে দিল। (আর অমনি) বলে উঠল, “কী দারুণ ব্যাপার! এ দেখি একটি ছেলে”। তারা তাকে পণ্য হিসেবে লুকিয়ে রাখল। আর তারা যা করছিল আল্লাহ তা ভাল করেই অবগত ছিলেন। ",
  "তারা সস্তা মূল্যে মাত্র কয়েক দিরহামে তাকে বিক্রি করে দিয়েছিল। তারা তাকে গুরুত্বহীন মনে করেছিল।\n",
  "মিসরের যে ব্যক্তি তাকে কিনে নিয়েছিল সে তার স্ত্রীকে বলল, “ওর থাকার জন্য সম্মানজনক ব্যবস্থা কর। সম্ভবত সে আমাদের উপকারে আসবে। কিংবা আমরা তাকে (নিজেদের) পুত্র বানিয়ে রাখব।” এভাবেই আমি পৃথিবীতে ইউসুফকে প্রতিষ্ঠিত করি, যাতে আমি তাকে স্বপ্নের তাবির শিক্ষা দিতে পারি। আর আল্লাহ তো তাঁর কাজে বিজয়ী হয়ে থাকেন। কিন্তু অধিকাংশ মানুষ জানে না। ",
  "ইউসুফ যখন যৌবনে উপনীত হয়, তখন আমি তাকে প্রজ্ঞা ও জ্ঞান দান করি। এভাবেই আমি সৎকর্মশীলদের পুরস্কৃত করি। ",
  "সে যে মহিলার ঘরে ছিল সে তাকে (কুকর্মে) প্ররোচিত করল এবং দরজা বন্ধ করে দিয়ে বলল, “এদিকে এসো”। (তখন) সে বলল, “আমি আল্লাহর আশ্রয় চাই! তিনি (আপনার স্বামী) আমার মালিক। তিনি আমার বসবাসের সুব্যবস্থা করেছেন। (অতএব, আমি কিছুতেই তার সাথে বিশ্বাসঘাতকতা করব না।) অন্যায়কারীরা কখনও সফল হয় না।” ",
  "আসলে ঐ মহিলা তাকে নিয়ে কুচিন্তা করেছিল। আর সেও তাকে নিয়ে কুচিন্তা করত যদি না সে তার প্রভুর নিদর্শন দেখতে পেত। এভাবেই (তাকে নিদর্শন দেখানো) হয়েছিল, যাতে আমি তার থেকে অন্যায় আর অপকর্ম দূরে রাখতে পারি। সে তো আমার মনোনীত বান্দাদেরই অন্যতম। ",
  "তারা দুজনেই দরজার কাছে দৌড়ে গেল। আর মহিলা পেছন থেকে তার (ইউসুফের) জামা ছিঁড়ে ফেলল। তারা দুজনে দরজার কাছে (গিয়ে) মহিলার স্বামীকে দেখতে পেল। তখন মহিলা (তার স্বামীকে) বলল, “তোমার স্ত্রীর সাথে যে অন্যায় কাজ করতে চেয়েছিল, তাকে কারারুদ্ধ করা অথবা যন্ত্রণাদায়ক কোন শাস্তি দেওয়া ছাড়া তার আর কী দণ্ড হতে পারে? ",
  "ইউসুফ বলল, “সে-ই আমাকে প্ররোচিত করেছিল।” তখন মহিলার পরিবারের একজন সাক্ষী এভাবে সাক্ষ্য দিল, “যদি তার জামাটি সামনের দিক থেকে ছেঁড়া থাকে তাহলে মহিলার কথা সত্য এবং ইউসুফ মিথ্যাবাদী।” ",
  "“আর যদি তার জামা পেছনের দিক থেকে ছেঁড়া থাকে তাহলে মহিলার কথা মিথ্যা এবং ইউসুফ সত্যবাদী।” ",
  "মহিলার স্বামী যখন ইউসুফের জামাটি পেছন থেকে ছেঁড়া দেখল তখন বলল, “(হে নারীরা!) নিশ্চয়ই এটা তোমাদের চক্রান্ত। তোমাদের চক্রান্ত তো ভয়ানক।” ",
  "“ইউসুফ! বিষয়টি তুমি ভুলে যাও। আর (হে নারী!) তুমি তোমার পাপের জন্য ক্ষমাপ্রার্থনা কর। তুমিই তো পাপ করেছো।”\n",
  "নগরীতে কতিপয় মহিলা বলাবলি করতে লাগল, “আযীযের স্ত্রী তার যুবক দাসকে অপকর্মে প্ররোচিত করছে। (যুবকটির প্রতি) প্রেম তাকে উন্মত্ত করেছে। আমরা তো মনে করি, সে স্পষ্ট ভ্রান্তিতে নিপতিত।” ",
  "আযীযের স্ত্রী মহিলাদের এই চক্রান্তের কথা শুনে তাদেরকে ডেকে পাঠাল এবং তাদের জন্য একটি ভোজসভার আয়োজন করল। সে তাদের প্রত্যেককে (খাদ্যসামগ্রী কাটার জন্য) একটি করে চাকু দিল এবং (ইউসুফকে) বলল, এদের সামনে বের হও। তারা ইউসুফকে দেখে তার উচ্চ প্রশংসা করল এবং (তার সৌন্দর্যে বিমোহিত হয়ে চাকু দিয়ে খাদ্য কাটার পরিবর্তে) নিজেদের হাত কেটে ফেলল আর বলল, “সোব্‌হানাল্লাহ! এ তো কোন মানুষ নয়। এ তো এক মহান ফেরেশতা।” ",
  "(তখন) আযীযের স্ত্রী বলল, “এই সেই যুবক যার ব্যাপারে তোমরা আমাকে ভর্ৎসনা করেছো। ঠিকই আমি তাকে প্ররোচিত করেছি, কিন্তু সে নিজেকে পবিত্র রেখেছে। আর আমি তাকে যা করতে বলি সে তা না করলে অবশ্যই তাকে কারাগারে পাঠানো হবে এবং অবশ্যই সে লাঞ্ছিতদের অন্তর্ভুক্ত হবে।” ",
  "ইউসুফ বলল, “হে আমার প্রভু! ওরা (এই নারীরা) আমাকে যা করতে বলছে তার চেয়ে আমার কাছে কারাগারই পছন্দনীয়। তুমি যদি আমার থেকে তাদের চক্রান্ত রহিত না করো তাহলে আমি এই নারীদের দিকে ঝুঁকে পড়ব এবং অজ্ঞদের অন্তর্ভুক্ত হব। ",
  "তার প্রভু তখন তার নিবেদনে সাড়া দেন এবং তার থেকে নারীদের চক্রান্ত রহিত করেন। নিশ্চয়ই তিনি সবকিছু শোনেন, সবকিছু জানেন। ",
  "অতঃপর প্রমাণাদি দেখার পরে তারা তাকে কিছুকালের জন্য কারাগারে রাখতে মনস্থ করল।\n",
  "তার সঙ্গে জেলে দুই যুবক প্রবেশ করেছিল। তাদের একজন বলল, “আমি স্বপ্নে দেখলাম, মদ (বানানোর জন্য আঙ্গুর) নিংড়াচ্ছি।” অন্যজন বলল, “আমি দেখলাম, মাথায় রুটি বহন করছি আর পাখি তা থেকে খাচ্ছে।” (তারা বলল) “আমাদেরকে এর তাৎপর্য বলে দিন। আমরা আপনাকে একজন ভাল লোক মনে করি।” ",
  "সে বলল, “তোমাদেরকে যে খাবার দেওয়া হয় তা তোমাদের কাছে আসার আগেই আমি তোমাদেরকে এর তাৎপর্য জানিয়ে দেব। এ জ্ঞান আমার প্রভুই আমাকে শিক্ষা দিয়েছেন। আমি সেই সমপ্রদায়ের ধর্ম পরিত্যাগ করেছি যারা আল্লাহকে বিশ্বাস করে না এবং যারা পরকালেও অবিশ্বাসী।” ",
  "“এবং আমি আমার পূর্বপুরুষ ইবরাহীম, ইসহাক ও ইয়াকূবের ধর্ম অনুসরণ করেছি। আমরা আল্লাহর সাথে কোন কিছু শরীক করি না। এটা আমাদের প্রতি ও মানুষের প্রতি আল্লাহর অনুগ্রহ। কিন্তু অধিকাংশ মানুষ কৃতজ্ঞতা প্রকাশ করে না।” ",
  "“হে কারাগারের সঙ্গীদ্বয়! পৃথক পৃথক অনেক প্রভু ভাল নাকি পরাক্রমশালী এক আল্লাহ?” ",
  "“আল্লাহ ব্যতীত তোমরা তো কেবল কতগুলো নামের পূজা করছ যে নামগুলো তোমরা ও তোমাদের বাপ-দাদারাই রেখেছো। আল্লাহ তো ওগুলো সম্পর্কে কোন প্রমাণ পাঠাননি। কার্যকর নির্দেশ তো একমাত্র আল্লাহরই। তিনি নির্দেশ দিয়েছেন যেন তোমরা শুধুমাত্র তাঁরই উপাসনা কর। এটাই সঠিক ধর্ম। কিন্তু অধিকাংশ মানুষ জানে না।” ",
  "“হে কারাগারের সঙ্গীদ্বয়! (এবার তোমাদের স্বপ্নের তাৎপর্য শোন) তোমাদের একজন তার মনিবকে মদ পান করাবে আর অন্যজনকে শূলে চড়ানো হবে এবং পাখি তার মাথা থেকে আহার করবে। তোমরা যে ব্যাপারে জানতে চাচ্ছ তার নিষ্পত্তি হয়ে গেছে।” ",
  "দুজনের মধ্যে যে জন মুক্তি পাবে বলে ইউসুফ মনে করল তাকে সে বলল, “তুমি তোমার মনিবের কাছে আমার কথা উল্লেখ করো।” কিন্তু তার মনিবের কাছে তা উল্লেখ করার কথা শয়তান তাকে ভুলিয়ে দিয়েছিল। সুতরাং ইউসুফকে (আরো) কয়েকবছর কারাগারে থাকতে হল। \n",
  "(মিসরের) রাজা বলল, “আমি (স্বপ্নে) দেখলাম সাতটি মোটাতাজা গরু, যেগুলোকে সাতটি শীর্ণকায় গরু খেয়ে ফেলছে। আরও (দেখলাম) শস্যের সাতটি সবুজ শিষ ও অপর সাতটি শুকনো শিষ। হে পারিষদবর্গ! তোমরা স্বপ্নের তাবির জানলে আমাকে আমার স্বপ্নের তাৎপর্য বলে দাও।” ",
  "তারা বলল, “এগুলো এলোমেলো স্বপ্ন। আর আমরা তো স্বপ্নের তাৎপর্য সম্পর্কে অবগত নই। ",
  "দুজনের (ইউসুফের দুই কারাসঙ্গীর) মধ্যে যে জন মুক্তি পেয়েছিল, দীর্ঘকাল পরে তার (ইউসুফের কথা) স্মরণ হওয়ায় সে বলল, “আমি আপনাদেরকে এ স্বপ্নের তাৎপর্য জানাতে পারব। আপনারা আমাকে (ইউসুফের কাছে কারাগারে) পাঠান।” ",
  "(সে কারাগারে গিয়ে বলল) “হে ইউসুফ! হে সত্যবাদী! —সাতটি মোটাতাজা গরু, যাদেরকে সাতটি শীর্ণকায় গরু খেয়ে ফেলছে এবং শস্যের সাতটি সবুজ শিষ ও অপর সাতটি শুকনো শিষ— আমাদেরকে এরকম একটি স্বপ্নের তাৎপর্য বলে দাও, যাতে আমি লোকদের কাছে ফিরে যেতে পারি এবং তারা (তা) জানতে পারে।” ",
  "ইউসুফ বলল, “তোমরা অবিরাম সাত বছর চাষাবাদ করবে। এ সময়ে তোমরা যে শস্য কেটে আনবে তার মধ্যে তোমাদের খাওয়ার জন্য অল্প পরিমাণ ছাড়া বাকিটা শিষের মধ্যেই রেখে দেবে।” ",
  "“এর পরে সাতটি কঠিন বছর আসবে যারা (যখন লোকেরা) তোমাদের ইতিপূর্বে রেখে-দেওয়া (সব) খাবার খেয়ে ফেলবে; কেবল সামান্য পরিমাণ ব্যতীত যা তোমরা সংরক্ষণ করে রাখবে।” ",
  "“এর পরে একটি বছর আসবে, যখন মানুষ প্রচুর বৃষ্টিপাত পাবে এবং (উৎপন্ন শস্য ও ফল) নিংড়াবে।”\n",
  "(এসব শুনে) রাজা বলল, “ইউসুফকে আমার কাছে নিয়ে আস।” কিন্তু দূত যখন তার কাছে গেল তখন সে বলল, “তুমি তোমার মনিবের কাছে ফিরে যাও এবং তাকে জিজ্ঞেস করো, যে নারীরা নিজেদের হাত কেটেছিল তাদের খবর কি? আমার প্রভু তো তাদের চক্রান্ত সম্বন্ধে ভালভাবে অবহিত আছেন।” ",
  "রাজা (নারীদেরকে) বলল, “তোমরা যখন ইউসুফকে প্ররোচিত করেছিলে তখন তোমাদের কী হয়েছিল?” তারা বলল, “মহিমা আল্লাহর! তার মধ্যে আমরা কোন দোষ পাইনি।” আযীযের স্ত্রী বলল, “এখন (সকলের কাছে) সত্য প্রকাশ হয়েছে। আসলে আমিই তাকে প্ররোচিত করেছিলাম। আর নিঃসন্দেহে সে সত্যবাদী।” ",
  "(ইউসুফ বলল) “এটা এজন্য দরকার ছিল, যাতে আযীয জানতে পারে যে, আমি তার অনুপস্থিতিতে তার সাথে বিশ্বাসঘাতকতা করিনি। আর আল্লাহ বিশ্বাসঘাতকদের ষড়যন্ত্রকে ঠিক পথে চালান না (সফল করেন না)।”",
  "“আর আমি আমার নিজেকে দোষমুক্ত বলি না। (মানুষের) মন তো কুমন্ত্রণা দিয়েই থাকে। তবে আমার প্রভু অনুগ্রহ করলে ভিন্ন কথা (প্রভুর অনুগ্রহ পেলে দোষমুক্ত থাকা সম্ভব)। নিশ্চয়ই আমার প্রভু ক্ষমাশীল, দয়ালু।” ",
  "রাজা বলল, “তোমরা তাকে (ইউসুফকে) আমার কাছে নিয়ে এসো, আমি তাকে আমার নিজের জন্য রেখে দেব। তারপর রাজার যখন ইউসুফের সাথে কথা হয় তখন সে (তাকে) বলে, “আজ তুমি আমাদের কাছে মর্যাদাবান ও বিশ্বস্ত।” ",
  "ইউসুফ বলল, “আপনি আমাকে দেশের (মিসরের) কোষাগারের দায়িত্ব দিন। আমি একজন ভাল সংরক্ষক এবং এ ব্যাপারে আমার পর্যাপ্ত জ্ঞানও আছে।” ",
  "এভাবেই আমি ইউসুফের জন্য ঐ দেশে শক্ত অবস্থান দান করি। সেখানে সে যখন যেখানে ইচ্ছা স্থান নিতে পারে। আমি যাকে চাই আমার অনুগ্রহ পাইয়ে দেই। আর আমি পুণ্যবানদের প্রতিদান নষ্ট করি না। ",
  "ঈমানদার ও মোত্তাকীদের জন্য পরকালের প্রতিদানই শ্রেষ্ঠ। \n",
  "ইউসুফের ভাইয়েরা এল এবং তার দরবারে প্রবেশ করল। তখন সে তাদেরকে চিনতে পারল, কিন্তু তারা তাকে চিনল না। ",
  "সে তাদেরকে তাদের সামগ্রীর যোগান দিয়ে বলল, “(পরের বারে) তোমরা তোমাদের বাবার কাছ থেকে তোমাদের এক ভাইকে (বিন্‌ইয়ামীনকে) আমার কাছে নিয়ে আসবে। দেখছ না, আমি (খাদ্যশস্যের) পূর্ণ বরাদ্দ দিচ্ছি এবং আমি কত ভাল অতিথিসেবক?” ",
  "“তোমরা যদি তাকে না নিয়ে আস তাহলে আমার কাছে কোন বরাদ্দ পাবে না এবং আমার কাছেও আসতে পারবে না।” ",
  "তারা বলল, “আমরা তার ব্যাপারে তার বাবাকে রাজি করানোর চেষ্টা করব এবং আমরা (এ কাজটা) করবই।” ",
  "ইউসুফ তার লোকদেরকে বলে দেয়, “ওদের পণ্যমূল্য ওদের মালপত্রের মধ্যে রেখে দিও, যাতে ওরা ওদের পরিবার-পরিজনের কাছে ফিরে গিয়ে তা জানতে পারে। তাহলে ওদের আবার আসার সম্ভাবনা থাকবে।” ",
  "অতঃপর তারা তাদের বাবার কাছে ফিরে গিয়ে বলল, “বাবা! (ভাইকে না নিয়ে গেলে) আমাদের বরাদ্দ বন্ধ থাকবে বলে জানিয়ে দেওয়া হয়েছে। অতএব, আমাদের সাথে আমাদের ভাইকে পাঠিয়ে দাও, যাতে আমরা বরাদ্দ আনতে পারি। আমরা অবশ্যই তার হেফাজত করব।” ",
  "সে (ইয়াকূব) বলল, “পূর্বে তোমাদেরকে তার ভাইয়ের ব্যাপারে যেমন বিশ্বাস করেছিলাম তার ব্যাপারে কি অন্যরকম বিশ্বাস করতে পারি? (ইতিপূর্বে ইউসুফকে হেফাজত করার কথা বলে তোমরা বিশ্বাসঘাতকতা করেছিলে। বিন্‌ইয়ামীনের ক্ষেত্রেও যে তেমন করবে না তার নিশ্চয়তা কি?) যাহোক আল্লাহই শ্রেষ্ঠ হেফাজতকারী এবং তিনিই সবচেয়ে বড় দয়ালু।” ",
  "তারা যখন তাদের মালপত্র খুলল তখন দেখতে পেল, তাদের পণ্যমূল্য তাদেরকে ফেরত দেওয়া হয়েছে। তারা বলল, “বাবা! আমরা (আর) কি আশা করতে পারি? এই (দেখ) আমাদের পণ্যমূল্য আমাদেরকে ফেরত দেওয়া হয়েছে। আমরা আমাদের পরিবার-পরিজনের জন্য আরো খাদ্যশস্য আনতে পারব। আমরা আমাদের ভাইকে হেফাজতে রাখব এবং অতিরিক্ত এক উটের (বোঝা পরিমাণ) বরাদ্দ নিয়ে আসব। ওটা (হবে) এক সহজ বরাদ্দ। (ভাইকে নিয়ে গেলে ঐ অতিরিক্ত বরাদ্দ পাওয়া সহজ হবে।) ",
  "সে (ইয়াকূব) বলল, “যতক্ষণ তোমরা আমার কাছে আল্লাহর নামে প্রতিজ্ঞা না করবে যে, তোমরা তাকে আমার কাছে ফিরিয়ে আনবেই, ততক্ষণ আমি তাকে তোমাদের সাথে পাঠাব না; তবে তোমরা নিজেরা (বিপদ বা শত্রু দ্বারা) বেষ্টিত হলে ভিন্ন কথা।” এরপর তারা যখন তার কাছে প্রতিজ্ঞা করল তখন সে বলল, “আমরা যা বলছি, সে ব্যাপারে আল্লাহ সাক্ষী।” ",
  "সে বলে দিল, “হে আমার ছেলেরা! তোমরা একই দরজা দিয়ে প্রবেশ করবে না, বরং বিভিন্ন দরজা দিয়ে প্রবেশ করবে। আমি কিন্তু আল্লাহর বিধানের বিরুদ্ধে তোমাদের জন্য কিছু করতে পারব না। বিধান একমাত্র আল্লাহরই। আমি তাঁরই ওপর ভরসা করি। আর তাঁর ওপর সকলেরই ভরসা করা উচিত।” ",
  "তাদের পিতা তাদেরকে যেভাবে নির্দেশ দিয়েছিল তারা সেভাবে প্রবেশ করলেও তাতে আল্লাহর ইচ্ছার বাইরে তাদের কোন ফল হয়নি। এতে শুধু ইয়াকূবের মনের একটি ইচ্ছাই পূরণ হল। আর আমি তাকে শিক্ষা দিয়েছিলাম বলে সে জ্ঞানের অধিকারী ছিল, কিন্তু অধিকাংশ মানুষ জানে না।\n",
  "তারা যখন ইউসুফের কাছে হাজির হল তখন সে নিজের ভাই (বিন্‌ইয়ামীন)কে কাছে নিল এবং বলল, “আমিই তোমার ভাই। তুমি ওদের (সৎভাইদের) কৃতকর্মের জন্য দুঃখ করো না।” ",
  "ইউসুফ যখন ভাইদের সামগ্রীর যোগান দিল তখন সে (কৌশল হিসেবে) তার (আপন) ভাইয়ের মালপত্রের মধ্যে (স্বর্ণের) পানপাত্রটি রেখে দিল। তারপর একজন ঘোষক ঘোষণা করল, “হে কাফেলার লোকেরা! নিশ্চয়ই তোমরা চুরি করেছো।” ",
  "ইউসুফের ভাইয়েরা ঘোষক ও তার সঙ্গীদের দিকে ফিরে বলল, “তোমরা কি জিনিস হারিয়েছো?” ",
  "তারা বলল, “আমরা রাজার পানপাত্র পাচ্ছি না। যে এটি এনে দিতে পারবে সে এক উট বোঝাই সামগ্রী পাবে। আর আমি (ঘোষক) এটির জিম্মাদার।” ",
  "তারা বলল, “আল্লাহর শপথ! তোমরা তো জান, আমরা এদেশে অনর্থ ঘটাতে আসিনি এবং আমরা চোরও নই।” ",
  "ইউসুফের লোকেরা বলল, “যদি তোমরা মিথ্যুক (প্রমাণিত) হও তাহলে তার কি শাস্তি হবে?” ",
  "তারা (ভাইয়েরা) বলল, “যার মালপত্রের মধ্যে সেটি পাওয়া যাবে সে-ই তার শাস্তি। (অর্থাৎ চুরির অপরাধে সে-ই শাস্তি পাবে)। এভাবেই তো আমরা অন্যায়কারীদের শাস্তি দিয়ে থাকি।” ",
  "অতঃপর ইউসুফ তার (আপন) ভাইয়ের থলির পূর্বে সৎভাইদের থলি দিয়ে (তল্লাশি) শুরু করল। তারপর তার ভাইয়ের থলি থেকে পানপাত্রটি বের করল। এভাবে আমি ইউসুফের জন্য কৌশল অবলম্বন করি। আল্লাহর ইচ্ছা না হলে সে রাজার আইনে নিজের ভাইকে (দাস বানিয়ে) রাখতে পারত না। আমি যাকে চাই উচ্চ মর্যাদা দান করি। আর সকল জ্ঞানীর ওপরে আছেন এক মহাজ্ঞানী। ",
  "ইউসুফের ভাইয়েরা বলল, “সে যদি চুরি করে থাকে তাহলে তার এক ভাইও (ইউসুফ) ইতিপূর্বে চুরি করেছিল।” ইউসুফ তখন কথাটি নিজের মনে গোপন রাখল, তাদের কাছে প্রকাশ্যে বলল না। সে (মনে মনে) বলল, “তোমাদের অবস্থান খুব নিকৃষ্ট। আর তোমরা যা বলছ সে সম্পর্কে আল্লাহ সবচেয়ে ভাল অবগত আছেন।” ",
  "তারা বলল, “শাসক মহোদয়! তার একজন বয়োবৃদ্ধ পিতা আছে। (সে তার জন্য কষ্ট পাবে।) তার স্থলে আপনি আমাদের একজনকে রেখে দিন। আমরা মনে করি, আপনি একজন মহানুভব মানুষ। ",
  "সে বলল, “নাউযুবিল্লাহ! যার কাছে আমরা আমাদের মাল পেয়েছি তাকে ছাড়া আমরা আরেকজনকে ধরব কেন? তা করলে আমরা তো অবশ্যই জালেম বলে গণ্য হব।”\n",
  "তারা তার কাছ থেকে নিরাশ হয়ে একান্তে গোপন পরামর্শ করল। তাদের বড়জন বলল, “তোমরা কি জান না যে, তোমাদের বাবা তোমাদের থেকে আল্লাহর নামে প্রতিজ্ঞা নিয়েছেন এবং এর আগে তোমরা ইউসুফের ব্যাপারে অন্যায় করেছিলে? অতএব, আমি এখান থেকে যাব না, যতক্ষণ না বাবা আমাকে (যাওয়ার) অনুমতি দেন কিংবা আল্লাহ আমার জন্য (বিন্‌ইয়ামীনের মুক্তির) কোন ব্যবস্থা করে দেন। তিনি তো শ্রেষ্ঠ ব্যবস্থাপক।” ",
  "“তোমরা তোমাদের বাবার কাছে ফিরে যাও এবং বল, বাবা! তোমার ছেলে (বিন্‌ইয়ামীন) চুরি করেছে। আমরা যা জেনেছি কেবল তারই সাক্ষ্য দিলাম। আমরা তো আর অদৃশ্য বিষয় জানতাম না। (অর্থাৎ সে যে চুরি করেছে তা তো আমরা দেখেই এলাম। আর তোমার কাছে প্রতিজ্ঞা করার সময় তো আর জানতাম না যে, সে চুরি করবে।)” ",
  "“যে জনপদে আমরা ছিলাম এবং যে কাফেলায় আমরা (ফিরে) এসেছি তার (লোকদের) কাছে জিজ্ঞেস করে দেখ। আমরা অবশ্যই সত্য বলছি।” ",
  "(পুত্রদের এসব কথা শোনার পর) ইয়াকূব বলল, “(তোমরা যা বলছ তা ঠিক নয়) বরং তোমাদের মন তোমাদের জন্য একটি কথা সাজিয়ে দিয়েছে (অর্থাৎ তোমরা একটি মনগড়া কথা সাজিয়ে এনেছো)। অতএব, ধৈর্যধারণই (আমার জন্য) উত্তম। হতে পারে, আল্লাহ তাদের সকলকে আমার কাছে নিয়ে আসবেন। নিশ্চয়ই তিনি মহাজ্ঞানী, প্রজ্ঞাময়।” ",
  "সে পুত্রদের দিক থেকে মুখ ফিরিয়ে নিল এবং বলল, “হায়রে আমার ইউসুফ!” শোকে তার চোখদুটো সাদা (দৃষ্টিহীন) হয়ে গিয়েছিল এবং সে ছিল একেবারেই বিষণ্ন। ",
  "তারা বলল, “আল্লাহর কসম! তুমি মরণাপন্ন কিংবা মৃতদের অন্তর্ভুক্ত না হওয়া পর্যন্ত ইউসুফের কথা স্মরণ করতেই থাকবে। (ইউসুফের কথা স্মরণ করতে করতে তুমি মরণাপন্ন হয়ে পড়বে অথবা মরেই যাবে।)” ",
  "সে বলল, “আমি শুধু আমার দুঃখ আর মনের কষ্ট আল্লাহর কাছে ব্যক্ত করছি, এবং আমি আল্লাহর কাছ থেকে এমনকিছু জানি যা তোমরা জান না।” ",
  "“হে আমার পুত্ররা! তোমরা যাও এবং ইউসুফ ও তার ভাইকে তালাশ করো; আর আল্লাহর রহমত থেকে নিরাশ হয়ো না। বস্তুত কাফেররা ব্যতীত আল্লাহর রহমত থেকে কেউ নিরাশ হয় না।” ",
  "অতঃপর তারা যখন (আবার) ইউসুফের কাছে গেল তখন বলল, “শাসক মহোদয়! আমরা ও আমাদের পরিবারবর্গ খুব কষ্টে পড়েছি এবং আমরা সামান্য পুঁজি নিয়ে এসেছি। আপনি আমাদেরকে পুরো বরাদ্দ দিন এবং আমাদেরকে সদ্‌কা প্রদান করুন। নিশ্চয়ই আল্লাহ সদ্‌কা প্রদানকারীদের প্রতিদান দিয়ে থাকেন।” ",
  "ইউসুফ বলল, “তোমরা ইউসুফ ও তার ভাইয়ের সাথে কি আচরণ করেছিলে তা কি জান? তোমরা তো অজ্ঞ।” ",
  "তারা বলল, “আসলে তুমিই কি ইউসুফ?” সে বলল, “আমিই ইউসুফ, আর এ হচ্ছে আমার ভাই (বিন্‌ইয়ামীন)। আল্লাহ আমাদের প্রতি অনুগ্রহ করেছেন। আসলে যারা তাকওয়া অবলম্বন করে এবং ধৈর্যধারণ করে আল্লাহ সেই সৎকর্মশীলদের প্রতিদান কিছুতেই নষ্ট করেন না।” ",
  "তারা বলল, “আল্লাহর কসম! অবশ্যই আল্লাহ তোমাকে আমাদের ওপর শ্রেষ্ঠত্ব দিয়েছেন এবং নিশ্চয়ই আমরা অপরাধী ছিলাম।” ",
  "ইউসুফ বলল, “আজ আর তোমাদের বিরুদ্ধে কোন তিরস্কার নয়। আল্লাহ তোমাদেরকে ক্ষমা করুন! তিনি সবচেয়ে বড় দয়ালু।” ",
  "“তোমরা আমার এই জামাটি নিয়ে যাও। (বাড়িতে পৌঁছে) এটি আমার বাবার মুখমণ্ডলের ওপর রাখবে। (এতে) তিনি তাঁর দৃষ্টি ফিরে পাবেন। তারপর তোমরা তোমাদের পরিবার-পরিজন সকলকে নিয়ে আমার কাছে এসো।”\n",
  "যখন কাফেলা রওয়ানা হল তখন তাদের বাবা (ইয়াকূব) বলল, “আমি তো ইউসুফের ঘ্রাণ পাচ্ছি, যদি তোমরা আমাকে মানসিক ভারসাম্যহীন মনে না কর।” ",
  "উপস্থিত লোকেরা বলল, “আল্লাহর কসম! তুমি আসলে তোমার সেই পুরান বিভ্রান্তির মধ্যেই আছো।” ",
  "অতঃপর সুসংবাদদাতা এসে ইউসুফের জামাটি ইয়াকূবের মুখমণ্ডলে রাখতেই সে দৃষ্টিশক্তি ফিরে পেল। তখন সে বলে উঠল, “আমি তোমাদের বলেছিলাম না যে, আমি আল্লাহর কাছ থেকে এমনকিছু জানি যা তোমরা জান না?” ",
  "তারা (ইয়াকূবের পুত্ররা) বলল, “বাবা! তুমি আমাদের পাপগুলো (আল্লাহর কাছে) মাফ করিয়ে নাও। আমরা আসলেই পাপী ছিলাম।” ",
  "সে বলল, “আমি আমার প্রভুর কাছে তোমাদের জন্য ক্ষমা চাইব। নিশ্চয়ই তিনি ক্ষমাশীল, পরম দয়ালু।” ",
  "তারপর তারা যখন (আবার) ইউসুফের কাছে এল তখন সে তার পিতামাতাকে নিজের কাছে টেনে নিল এবং বলল, “তোমরা আল্লাহর ইচ্ছায় নিরাপদে মিসরে প্রবেশ কর।” ",
  "ইউসুফ তার পিতামাতাকে সিংহাসনের ওপরে বসায়, আর তারা (পিতামাতা ও ভাইয়েরা) তার সম্মানে সেজদায় লুটিয়ে পড়ে। তখন সে বলে, “বাবা! এটাই তো আমার পূর্বেকার স্বপ্নের তাৎপর্য। আমার প্রভু তা সত্যে পরিণত করেছেন। তিনি আমাকে কারাগার থেকে বের করে এবং আমার ও আমার ভাইদের মধ্যে শয়তান কর্তৃক বৈরিতা সৃষ্টির পরও তোমাদেরকে মরুজীবন থেকে (এখানে) নিয়ে এসে আমার প্রতি অনুগ্রহ করেছেন। আমার প্রভু যা চান নিশ্চয়ই তা নিপুণভাবে সম্পন্ন করেন। তিনিই মহাজ্ঞানী, প্রজ্ঞাময়।” ",
  "“হে আমার প্রভু! তুমি আমাকে রাজ্য দান করেছো এবং কথার (বা স্বপ্নের) তাৎপর্য ব্যাখ্যা শিখিয়েছো। হে আসমান ও জমিনের স্রষ্টা! ইহকাল ও পরকালে তুমি আমার অভিভাবক। তুমি আমাকে মুসলিম (তোমার প্রতি অনুগত) অবস্থায় মৃত্যু দিও এবং সৎ লোকদের সাথে মিলিত করো।” ",
  "এসব হচ্ছে অদৃশ্যলোকের কিছু সংবাদ যা আমি ওহীর মাধ্যমে তোমাকে জানাচ্ছি। আর তারা যখন একত্রে তাদের কর্মপরিকল্পনা ঠিক করছিল এবং চক্রান্ত করছিল তখন তুমি তো তাদের কাছে ছিলে না। ",
  "তুমি কামনা করলেও অধিকাংশ মানুষ ঈমানদার হবে না। ",
  "তুমি তো তাদের কাছে কোন প্রতিদান চাচ্ছ না। এটা সারা বিশ্ববাসীর জন্য এক উপদেশ বৈ নয়।\n",
  "আসমান ও জমিনে কত নিদর্শন আছে! মানুষ এসবের ওপর দিয়েই যায় (এসব দেখে), অথচ এগুলো থেকে মুখ ফিরিয়ে নেয়। ",
  "তাদের অধিকাংশ শির্‌ক করা ব্যতীত আল্লাহকে বিশ্বাস করে না। ",
  "তবে কি তারা আল্লাহর আজাবস্বরূপ তাদের ওপর কোন দুর্যোগ নেমে আসা কিংবা তাদের অজ্ঞাতসারে অকস্মাৎ তাদের কাছে কেয়ামত এসে পড়া থেকে নিজেদেরকে নিরাপদ মনে করছে? ",
  "বল, “এই আমার পথ। আমি জেনে বুঝে (মানুষকে) আল্লাহর দিকে ডাকি, আমি ও আমার অনুসারীরা; আল্লাহ মহিমান্বিত! আর আমি মুশরিকদের অন্তর্ভুক্ত নই।” ",
  "তোমার পূর্বে আমি জনপদবাসীদের মধ্য থেকে পুরুষদেরকেই রসূল হিসেবে পাঠিয়েছি। আমি তাদের কাছে ওহী পাঠাতাম। তবে কি তারা (অবিশ্বাসীরা) পৃথিবীতে ভ্রমণ করেনি এবং দেখেনি যে, তাদের পূর্ববর্তীদের পরিণতি কেমন ছিল? পরকালের নিবাসই তো মোত্তাকীদের জন্য উত্তম। তবে কি তোমরা বোঝ না? ",
  "অবশেষে যখন রসূলগণ নিরাশ হত এবং মনে করত যে তাদেরকে মিথ্যা প্রতিপন্ন করা হয়েছে তখন তাদের কাছে আমার সাহায্য আসত এবং আমি যাদেরকে চাইতাম তারা রক্ষা পেত। আর অপরাধীদের থেকে আমার শাস্তি ফেরানো যায় না। ",
  "তাদের ঘটনাবলীতে বুদ্ধিমান লোকদের জন্য শিক্ষা রয়েছে। এই কোরআন কোন বানানো কথা নয়, বরং এর সামনে যে আসমানি কিতাব আছে (তাওরাত ও ইনজীল) তারই সত্যায়ন, সবকিছুর বিস্তারিত ব্যাখ্যা এবং ঈমানদার লোকদের জন্য এক দিক-নির্দেশনা ও অনুগ্রহ।",
  "আলিফ লাম মীম রা [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। এগুলো মহাগ্রন্থের (কোরআনের) আয়াত। তোমার কাছে তোমার প্রভুর পক্ষ থেকে যা নাযিল করা হয়েছে তা সত্য। তবে অধিকাংশ মানুষ তা বিশ্বাস করে না। ",
  "আল্লাহ সেই মহান সত্তা যিনি কোন স্তম্ভ ছাড়াই আসমানসমূহ উত্তোলন (ঊর্ধ্বলোকে তৈরী) করেছেন, যা তোমরা দেখতে পাচ্ছ। অতঃপর তিনি সিংহাসনে অধিষ্ঠিত হয়েছেন এবং সূর্য ও চন্দ্রকে অনুগত (নির্দেশ মোতাবেক আবর্তনশীল) করেছেন। প্রত্যেকে নির্দিষ্ট সময় মোতাবেক চলছে। তিনি সকল বিষয় পরিচালনা করেন এবং নিদর্শনসমূহ বিশদভাবে বর্ণনা করেন, যাতে তোমরা তোমাদের প্রভুর (সাথে) সাক্ষাত সম্বন্ধে প্রত্যয়ী হও। ",
  "তিনিই সেই সত্তা যিনি ভূমিকে বিস্তৃত করেছেন এবং তাতে অনড় পাহাড়-পর্বত ও নদ-নদী স্থাপন করেছেন। সেখানে তিনি প্রত্যেক ফলের দুটি করে জোড়া তৈরী করেছেন। তিনি দিনকে রাত দ্বারা আচ্ছাদিত করেন। এর মধ্যে চিন্তাশীল লোকদের জন্য অবশ্যই নিদর্শন রয়েছে। ",
  "পৃথিবীতে পরস্পর সংলগ্ন ভূখণ্ড, আঙ্গুরের বাগান, শস্যক্ষেত্র এবং একাধিক মাথাবিশিষ্ট ও এক মাথাবিশিষ্ট খেজুরগাছ আছে যা একই পানি দ্বারা সিঞ্চিত হয়; তবে ফলের স্বাদে আমি এগুলোর কতককে কতকের চেয়ে উৎকৃষ্ট করে থাকি। এর মধ্যে বুদ্ধিমান লোকদের জন্য অবশ্যই নিদর্শন রয়েছে। ",
  "আর তুমি যদি (কোন কিছুতে) বিস্মিত হও তাহলে (ভেবে দেখ) অবিশ্বাসীদের এ কথাটিও একটি বিস্ময়: “আমরা যখন মাটি হয়ে যাব তখন কি আমাদেরকে নতুনভাবে সৃষ্টি করা হবে?” ওরাই ওদের প্রভুকে অবিশ্বাস করেছে এবং ওদেরই গলায় থাকবে লোহার শিকল। ওরা জাহান্নামের অধিবাসী। সেখানে ওরা চিরকাল থাকবে। ",
  "অশ্তিাসীরা তোমার কাছে মঙ্গলের (অনুগ্রহের) আগে তাড়াতাড়ি অমঙ্গল (শাস্তি) চায়। অথচ তাদের আগে অনুরূপ অনেক শাস্তির ঘটনা সংঘটিত হয়েছে। আর মানুষের অন্যায় সত্ত্বেও (অনুতপ্ত হলে) তোমার প্রভু তাদের প্রতি অবশ্যই ক্ষমাপরায়ণ। আবার (অন্যায়ে অনড় থাকলে) তোমার প্রভু শাস্তিপ্রদানেও অত্যন্ত কঠোর। ",
  "কাফেররা বলে, “তার কাছে তার প্রভুর পক্ষ থেকে কোন নিদর্শন অবতীর্ণ হয়নি কেন?” আসলে তুমি তো একজন সতর্ককারী মাত্র। আর প্রত্যেক জনগোষ্ঠীর জন্যই একজন পথপ্রদর্শক থাকে।\n",
  "প্রত্যেক নারী (গর্ভে) যা বহন করে এবং গর্ভাশয়ে যা কমে আর যা বাড়ে আল্লাহ তা (সব) জানেন। সবকিছুই তাঁর কাছে একটি নির্দিষ্ট পরিমাণে রয়েছে। ",
  "তিনি সব অদৃশ্য ও প্রকাশ্য বিষয় জানেন; তিনি সুমহান ও সর্বোচ্চ মর্যাদাবান। ",
  "তোমাদের মধ্যে যে কথা গোপন করে আর যে তা প্রকাশ করে এবং যে রাতে লুকিয়ে থাকে আর যে দিনে অবাধে বিচরণ করে (তাঁর কাছে) সবাই সমান। ",
  "মানুষের জন্য তার সামনে ও পেছনে রয়েছে একের পর এক আগমনকারী ফেরেশতাবৃন্দ। তারা আল্লাহর নির্দেশে তাকে পাহারা দিয়ে রাখে। আল্লাহ তো কোন জনগোষ্ঠীর অবস্থা পরিবর্তন করেন না, যতক্ষণ না তারা নিজেরা নিজেদের অবস্থা পরিবর্তন করে। আর আল্লাহ যখন কোন জনগোষ্ঠীকে শাস্তি দিতে চান তখন কেউ তা ফেরাতে পারে না। তিনি ছাড়া তাদের কোন বন্ধুও নেই। ",
  "তিনিই তোমাদেরকে বিদ্যুৎ দেখান (কখনও) ভয় ও (কখনও) আশার বস্তু হিসেবে; এবং তিনিই ভারী (বৃষ্টিবাহী) মেঘ সৃষ্টি করেন। ",
  "বজ্র তাঁর গুণগান ও প্রশংসা করে এবং তাঁর ভয়ে ফেরেশতারাও (তাই করে)। তিনি বজ্রপাত করেন এবং এর দ্বারা যাকে চান আঘাত করেন। তবুও তারা (অবিশ্বাসীরা) আল্লাহ সম্পর্কে বিতর্ক করে, অথচ তিনি প্রচণ্ড প্রতাপশালী। ",
  "সত্যের ডাক একমাত্র তাঁর জন্য (তাঁকে ছাড়া আর কাউকে প্রভু হিসেবে ডাকা যাবে না)। অবিশ্বাসীরা তাঁকে ছাড়া যাদেরকে (যেসব দেব-দেবীকে) ডাকে তারা কোন সাড়া দিতে পারে না; যেমন পানি মুখে পৌঁছাবে এই আশায় কেউ পানির দিকে হাত বাড়ালে (জড় পদার্থ) পানি তার মুখে পৌঁছায় না। কাফেরদের ডাক কেবল নিষ্ফলই হয়ে থাকে। ",
  "আসমান ও জমিনে যারা আছে তারা এবং তাদের ছায়াগুলো ইচ্ছায় ও অনিচ্ছায় সকাল-সন্ধ্যায় আল্লাহকে সেজদা করে।সেজদা",
  "বল, “আসমান ও জমিনের প্রভু কে?” তুমি বল, “আল্লাহ।” বল, “তাহলে কি তোমরা তাঁকে ছাড়া এমন কতিপয় অভিভাবক নির্ধারণ করেছো যাদের নিজেদেরই কোন উপকার কিংবা ক্ষতি করার ক্ষমতা নেই?” বল, “অন্ধ আর দৃষ্টিসম্পন্ন কি সমান হয়? অথবা অন্ধকার আর আলো কি একরকম হতে পারে? নাকি যাদেরকে তারা আল্লাহর সাথে শরীক সাব্যস্ত করেছে তারাও আল্লাহর সৃষ্টির মত (কিছু) সৃষ্টি করেছে, যা দেখে তারা বিভ্রান্তিতে পড়েছে?” (তারা তো কিছুই সৃষ্টি করেনি; তাহলে কোন্‌ যুক্তিতে তারা তাদেরকে আল্লাহর শরীক সাব্যস্ত করছে?) তুমি বলে দাও, “আল্লাহই সবকিছুর স্রষ্টা এবং তিনিই একক ও মহাপরাক্রমশালী।” ",
  "তিনি আকাশ থেকে পানি (বৃষ্টি) বর্ষণ করেন। যার ফলে উপত্যকাসমূহ যার যার পরিমাণমত প্রবাহিত হয়। তারপর স্রোত অনেক ফেনা ভাসিয়ে আনে। আর মানুষেরা গহনা বা জিনিসপত্র বানানোর জন্য যে বস্তু আগুনে জ্বাল দেয় তা থেকেও অনুরূপ একপ্রকার ফেনা তৈরী হয়। এভাবেই আল্লাহ (রূপক ব্যবহারের মাধ্যমে) সত্য আর মিথ্যা স্পষ্ট করেন। ফেনা তো স্রোতবাহিত আবর্জনার মত উধাও হয়ে যায়। আর যা মানুষের উপকারে আসে তা ভূমিতে থেকে যায়। আল্লাহ এভাবেই উপমা দিয়ে থাকেন। ",
  "যারা তাদের প্রভুর ডাকে সাড়া দেয় তাদের জন্য উত্তম প্রতিদান (জান্নাত) রয়েছে। আর যারা তাঁর ডাকে সাড়া দেয় না তাদের যদি পৃথিবীতে যা কিছু আছে তা সব থাকত এবং তার সাথে আরো সমপরিমাণ থাকত তাহলে অবশ্যই তারা তা (শাস্তি থেকে বাঁচার জন্য) মুক্তিপণস্বরূপ দিতে চাইত। (যদিও তাতে কোন কাজ হত না।) তাদের জন্য রয়েছে কঠিন হিসাব। তাদের আবাস হবে জাহান্নাম। কতই না খারাপ বিশ্রামস্থল! \n",
  "অতএব, যে জানে যে, তোমার কাছে তোমার প্রভুর কাছ থেকে যা অবতীর্ণ হয়েছে তা সত্য, সে কি ঐ ব্যক্তির মত, যে অন্ধ? (এমন দুই ব্যক্তি একরকম নয়।) বস্তুত বুদ্ধিমানেরাই উপদেশ গ্রহণ করে থাকে; ",
  "যারা আল্লাহর ওয়াদা পূরণ করে এবং প্রতিজ্ঞা ভঙ্গ করে না; ",
  "এবং যারা আল্লাহ যা সংযুক্ত রাখার নির্দেশ দিয়েছেন তা সংযুক্ত রাখে (আত্মীয়তা সম্পর্ক বজায় রাখে), নিজেদের প্রভুকে ভয় করে ও কঠিন হিসাবের আশংকায় থাকে। ",
  "আর যারা তাদের প্রভুর সন্তুষ্টির আশায় ধৈর্যধারণ করে, নামায সম্পাদন করে, আমি তাদেরকে যা দান করেছি তা থেকে গোপনে ও প্রকাশ্যে ব্যয় করে এবং ভাল দ্বারা মন্দকে প্রতিরোধ করে পরিণামে তাদের জন্য রয়েছে উৎকৃষ্ট আবাস (জান্নাত); ",
  "স্থায়ী জান্নাত, যাতে তারা প্রবেশ করবে এবং তাদের বাবাদের, স্ত্রীদের ও সন্তানদের মধ্যে যারা সৎকর্মশীল তারাও (প্রবেশ করবে)। আর ফেরেশতারা প্রতিটি দরজা দিয়ে তাদের কাছে প্রবেশ করবে। ",
  "(আর বলবে) “তোমরা যেহেতু ধৈর্যধারণ করেছিলে, তাই তোমাদের ওপর শান্তি বর্ষিত হোক! পরিণাম হিসাবে কতই উত্তম এই আবাস!” ",
  "আর যারা আল্লাহর সাথে পাক্কা ওয়াদা করার পর তা ভঙ্গ করে এবং আল্লাহ যা সংযুক্ত রাখার (আত্মীয়তা সম্পর্ক বজায় রাখার) নির্দেশ দিয়েছেন তা ছিন্ন করে আর পৃথিবীতে অশান্তি সৃস্টি করে তাদের জন্যই অভিসম্পাত; আর তাদের জন্য রয়েছে নিকৃষ্ট আবাস (জাহান্নাম)। ",
  "আল্লাহ যার জন্য চান জীবিকা বাড়িয়ে দেন এবং (যার জন্য চান তা) সংকুচিত করেন। তারা পার্থিব জীবন নিয়ে আনন্দ করে, অথচ এই পার্থিব জীবন পরকালের তুলনায় ক্ষণিকের ভোগমাত্র।\n",
  "কাফেররা বলে, “তার কাছে তার প্রভুর পক্ষ থেকে কোন নিদর্শন আসেনি কেন?” বল, “আল্লাহ যাকে চান বিভ্রান্তিতে রাখেন এবং যে ফিরে আসে (তওবা করে) তিনি তাকে তাঁর দিকে পথ দেখান।” ",
  "(আল্লাহর পথের সন্ধানপ্রাপ্ত তারাই) যারা ঈমান এনেছে এবং যাদের অন্তর আল্লাহর স্মরণে প্রশান্ত হয়; জেনে রাখ, আল্লাহর স্মরণেই অন্তরসমূহ প্রশান্ত হয়ে থাকে। ",
  "যারা ঈমান আনে আর সৎকাজ করে তাদের জন্য আছে সুখ আর সুন্দর প্রত্যাবর্তনস্থল। ",
  "এভাবেই আমি তোমাকে একটি মানবগোষ্ঠীর কাছে পাঠিয়েছি যার পূর্বে আরো অনেক মানবগোষ্ঠী অতিক্রান্ত হয়েছে, যেন তোমার কাছে আমি যে ওহী পাঠিয়েছি তুমি তা তাদেরকে পড়ে শোনাও; অথচ তারা পরম দয়ালু আল্লাহকে অবিশ্বাস করছে। বল, “তিনিই আমার প্রভু। তিনি ছাড়া কোন উপাস্য নেই। আমি তাঁরই ওপর ভরসা করেছি এবং তাঁর কাছেই আমার প্রত্যাবর্তন।” ",
  "যদি এমনও একটি কোরআন হত যার সাহায্যে পাহাড় চালানো যেত কিংবা জমিন টুকরা টুকরা করা যেত অথবা মৃতদেরকে কথা বলানো যেত (তাহলেও অবিশ্বাসীরা তা বিশ্বাস করত না)। তবে সব বিষয় আল্লাহরই এখতিয়ারভুক্ত। তাহলে কি যারা ঈমান এনেছে তারা এখনও জানতে পারেনি যে, আল্লাহ যদি চাইতেন তাহলে সব মানুষকে সৎপথে পরিচালিত করতেন? আর নিজেদের কৃতকর্মের জন্যই কাফেরদের বিপদ ঘটতে থাকবে কিংবা এই বিপদ তাদের বাড়িঘরের কাছে নেমে আসতে থাকবে, যতক্ষণ না আল্লাহর ওয়াদা (তাদের মৃত্যু/কেয়ামত) এসে পড়ে। আল্লাহ তো ওয়াদা ভঙ্গ করেন না।\n",
  "তোমার পূর্বেও রসূলদের সাথে ঠাট্টা-বিদ্রূপ করা হয়েছে। তখন (প্রথমে) আমি  কাফেরদেরকে কিছুটা অবকাশ দিয়েছি। তারপর তাদেরকে পাকড়াও করেছি। তাহলে আমার শাস্তিটা কেমন ছিল! ",
  "তাহলে কি যিনি (আল্লাহ) প্রতিটি মানুষের যাবতীয় কাজকর্ম তদারক করেন (তিনি তাদের মত হতে পারেন যারা তা করে না)? অথচ তারা আল্লাহর শরীক সাব্যস্ত করেছে। বল, “তোমরা তাদের (ঐ শরীকদের) নাম বল। তোমরা কি আল্লাহকে এমনকিছু (নাম) জানাবে যা এই দুনিয়ায় (আছে বলে) তিনি জানেন না? নাকি শুধু (অসার) বাহ্যিক কথা দ্বারা (এদের নামকরণ করে থাক)?” আসলে কাফেরদের প্রতারণাকে তাদের দৃষ্টিতে শোভন করা হয়েছে এবং তাদেরকে সৎপথ থেকে বিরত রাখা হয়েছে। আর আল্লাহ যাকে বিপথগামী করেন তার জন্য কোন পথপ্রদর্শক নেই। ",
  "দুনিয়ার জীবনেই তাদের জন্য শাস্তি আছে। পরকালের শাস্তি তো আরো কঠিন। আল্লাহর হাত থেকে তাদেরকে রক্ষা করার মত কেউ নেই। ",
  "মোত্তাকীদেরকে যে জান্নাতের ওয়াদা করা হয়েছে তার বর্ণনা: তার তলদেশ দিয়ে নদী প্রবাহিত হয়। তার খাদ্যসামগ্রী (ফল-ফলাদি) ও ছায়া চিরস্থায়ী। যারা তাকওয়া অবলম্বন করেছে এটা তাদের প্রতিফল। আর কাফেরদের প্রতিফল জাহান্নাম। ",
  "আমি যাদেরকে কিতাব দিয়েছি তারা (আহলে কিতাবের কেউ কেউ) তোমার প্রতি যা অবতীর্ণ হয়েছে তাতে খুশী, কিন্তু (তাদের) দলগুলোর মধ্যে কেউ কেউ আবার তার কিছু অংশ অস্বীকার করে। বল, “আমাকে তো আদেশ দেওয়া হয়েছে যেন আল্লাহর ইবাদত করি এবং তাঁর সাথে শরীক না করি। আমি তাঁর দিকেই (মানুষকে) ডাকি এবং তাঁর কাছেই আমার প্রত্যাবর্তন।” ",
  "এভাবে আমি কোরআনকে আরবী ভাষায় একটি বিধানরূপে নাযিল করেছি। তোমার কাছে জ্ঞান আসার পর যদি তুমি তাদের কথামতো চল তাহলে আল্লাহর বিপক্ষে তোমার কোন অভিভাবক কিংবা রক্ষক থাকবে না।\n",
  "আমি তোমার পূর্বেও অনেক রসূল পাঠিয়েছিলাম এবং তাদেরকে স্ত্রী ও সন্তান-সন্ততি দিয়েছিলাম। আল্লাহর হুকুম না হলে কোন রসূল কোন নিদর্শন নিয়ে আসত না। প্রত্যেক সময়ের জন্য একটি লিখিত (নির্দিষ্ট) বিধান আছে। ",
  "আল্লাহ যা ইচ্ছা নিশ্চিহ্ন করেন এবং (যা ইচ্ছা) ঠিক রাখেন। আর তাঁরই কাছে রয়েছে মূল গ্রন্থ (লাওহে মুহ্‌ফূয)। ",
  "আমি তাদেরকে যা (যে শাস্তির) ওয়াদা করছি তার কিছুটা যদি তোমাকে দেখাই অথবা যদি (তার আগেই) তোমার জীবনাবসান ঘটাই তাহলেও তোমার কর্তব্য তো শুধু (সত্যের বাণী) পৌঁছে দেওয়া। হিসাব নেওয়ার দায়িত্ব তো আমার। ",
  "তারা কি দেখে না যে, আমি (তাদের) ভূমিকে চতুর্দিক থেকে সংকুচিত করে আনছি? আল্লাহ হুকুম দেন। কেউ তাঁর হুকুম পেছনে রাখতে পারে না। আর তিনি খুব দ্রুত হিসাব নিয়ে থাকেন। ",
  "তাদের পূর্বে যারা ছিল তারাও কৌশল করেছিল, তবে সব কৌশল আল্লাহর। প্রত্যেক ব্যক্তি যা উপার্জন করে তিনি তা জানেন। আর কাফেররা শিগগিরই জানবে শেষ (শুভ) পরিণাম কাদের জন্য। ",
  "কাফেররা বলে, “তুমি প্রেরিত (রসূল) নও।” বল, “আমার ও তোমাদের মধ্যে সাক্ষী হিসেবে আল্লাহ এবং যাদের কিতাবের জ্ঞান আছে তারাই যথেষ্ট।”",
  "আলিফ লাম রা [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। (এটি) একটি কিতাব, যা আমি তোমার কাছে নাযিল করেছি, যাতে তুমি মানুষকে তাদের প্রভুর হুকুমে অন্ধকার থেকে বের করে আলোতে আনতে পার, অর্থাৎ মহাপরাক্রমশালী ও সর্বময় প্রশংসার মালিকের (আল্লাহর) পথে নিয়ে আসতে পার। ",
  "সেই আল্লাহর পথে যিনি আসমান ও জমিনের সবকিছুর মালিক। আর কাফেরদের জন্য রয়েছে মহা দুর্ভোগ অর্থাৎ কঠিন শাস্তি। ",
  "যারা আখেরাতের চেয়ে দুনিয়ার জীবনকে বেশি ভালবাসে, আল্লাহর পথে চলতে (মানুষকে) বাধা দেয় এবং তাতে বক্রতা অন্বেষণ করে। ওরা সুদূরপ্রসারী বিভ্রান্তির মধ্যে রয়েছে। ",
  "আমি প্রত্যেক রসূলকে তার স্বজাতির ভাষা নিয়ে (ভাষাভাষী করে) পাঠিয়েছি, যাতে সে তাদের কাছে (আল্লাহর বার্তা) বুঝিয়ে বলতে পারে। তারপর আল্লাহ যাকে চান বিপথগামী করেন এবং যাকে চান সঠিক পথ দেখান। তিনিই পরাক্রমশালী, প্রজ্ঞাময়। ",
  "আমি মূসাকে আমার নিদর্শন নিয়ে পাঠিয়েছিলাম আর বলেছিলাম, “তোমার লোকদেরকে অন্ধকার থেকে বের করে আলোতে নিয়ে এসো এবং তাদেরকে আল্লাহর দিনসমূহ স্মরণ করিয়ে দাও।” নিশ্চয়ই এতে প্রত্যেক ধৈর্যশীল ও কৃতজ্ঞ ব্যক্তির জন্য নিদর্শন রয়েছে। ",
  "(স্মরণ করো) যখন মূসা তার লোকদেরকে বলেছিল, “তোমাদের প্রতি আল্লাহর অনুগ্রহ স্মরণ করো, যখন তিনি তোমাদেরকে ফেরাউনের লোকদের থেকে রক্ষা করেছিলেন। তারা তোমাদেরকে নিকৃষ্ট ধরনের শাস্তি দিত: তোমাদের ছেলেদেরকে জবাই করত আর নারীদেরকে জীবিত রাখত। আর এতে ছিল তোমাদের প্রভুর পক্ষ থেকে এক মহাপরীক্ষা।”\n",
  "(স্মরণ করো) যখন তোমাদের প্রভু ঘোষণা করেছিলেন, “যদি তোমরা কৃতজ্ঞ থাক তাহলে তোমাদেরকে আরো দেব, কিন্তু যদি অকৃতজ্ঞ হও তাহলে (মনে রাখবে) অবশ্যই আমার শাস্তি বড় কঠোর।” ",
  "আর মূসা বলেছিল, “তোমরা এবং পৃথিবীর সবাই কুফরি করলেও আল্লাহ অবশ্যই অমুখাপেক্ষী ও সকল প্রশংসার অধিকারী।” ",
  "তোমাদের পূর্বে যে নূহ, আদ ও ছামূদের সমপ্রদায় ছিল এবং তাদের পরে যারা ছিল তাদের সংবাদ কি তোমাদের কাছে আসেনি? আল্লাহ ছাড়া কেউ তাদের কথা জানে না। তাদের কাছে তাদের রসূলগণ স্পষ্ট প্রমাণ নিয়ে এসেছিল; কিন্তু তারা (রাগে কামড়ানোর জন্য) নিজেদের হাত মুখে দিয়েছিল আর বলেছিল, “তোমাদেরকে যা নিয়ে পাঠানো হয়েছে আমরা তা অবিশ্বাস করি এবং তোমরা যে দিকে আমাদেরকে ডাকছ সে ব্যাপারে আমরা এক বিভ্রান্ত্রিকর সন্দেহের মধ্যে আছি।” ",
  "তাদের রসূলগণ বলেছিল, “আসমান ও জমিনের সৃষ্টিকর্তা আল্লাহ সম্পর্কে কি কোন সন্দেহ আছে? তিনি তোমাদেরকে তোমাদের পাপ ক্ষমা করার জন্য এবং তোমাদেরকে একটি নির্দিষ্ট সময় পর্যন্ত অবকাশ দেওয়ার জন্য ডাক দিচ্ছেন।” তারা বলত, “তোমরা তো আমাদের মতই মানুষ ছাড়া অন্য কিছু নও। আমাদের বাপ-দাদারা যাদের উপাসনা করত তোমরা তাদের থেকে আমাদেরকে বিরত রাখতে চাচ্ছ। ঠিক আছে, তোমরা তাহলে (তোমাদের দাবির সমর্থনে) স্পষ্ট প্রমাণ নিয়ে আস।” ",
  "তাদের রসূলগণ তাদেরকে বলেছিল, “আমরা তোমাদের মতই মানুষ ছাড়া অন্য কিছু নই ঠিকই, তবে আল্লাহ তাঁর বান্দাদের মধ্যে যার প্রতি চান অনুগ্রহ করেন। আর আল্লাহর হুকুম ছাড়া তোমাদের কাছে কোন প্রমাণ নিয়ে আসা আমাদের কাজ নয়। আল্লাহর ওপরই মুমিনদের ভরসা করা উচিত।” ",
  "“আমরা আল্লাহর ওপর ভরসা করব না কেন? তিনিই তো আমাদেরকে পথ দেখিয়েছেন। তোমরা আমাদেরকে যে কষ্ট দিচ্ছ আমরা তাতে অবশ্যই ধৈর্য ধরব। আল্লাহর ওপরই ভরসাকারীদের (সকলের) ভরসা করা উচিত।”\n",
  "আর কাফেররা তাদের রসূলদের বলেছিল, “আমরা তোমাদেরকে আমাদের ভূমি থেকে বের করে দেব অথবা তোমরা আমাদের ধর্মে ফিরে আসবে।” তখন রসূলদের কাছে তাদের প্রভু ওহী পাঠিয়েছিলেন, “আমি জালেমদেরকে অবশ্যই ধ্বংস করব।” ",
  "“এবং তাদের পরে অবশ্যই তোমাদেরকে জমিনের অধিবাসী করব। এটা তাদের জন্য যারা (কেয়ামতের দিন) আমার সামনে দাঁড়ানোকে ভয় করে, আর ভয় করে আমার (শাস্তির) হুমকিকে।” ",
  "রসূলগণ (তাদের শত্রুর বিরুদ্ধে আল্লাহর কাছে) বিজয় কামনা করেছিল এবং প্রত্যেক দাম্ভিক স্বেচ্ছাচারী ব্যর্থ হয়েছিল।  ",
  "তার পেছনে (ভাগ্যে) রয়েছে জাহান্নাম এবং (সেখানে) তাকে পানির স্থলে পুঁজ পান করানো হবে। ",
  "সে তা ঢোক গিলে (অনিচ্ছায়) পান করবে এবং তা গেলা সহজসাধ্য হবে না। আর সব দিক থেকে তার কাছে মৃত্যু (মৃত্যুর যন্ত্রণা) আসতে থাকবে, কিন্তু সে মরবে না। তার পেছনে (ভাগ্যে) রয়েছে কঠিন শাস্তি। ",
  "যারা তাদের প্রভুকে অবিশ্বাস করে তাদের (কাজকর্মের) উপমা: তাদের কাজসমূহ ছাইয়ের (স্তুপের) মত, যার ওপর দিয়ে ঝড়ের দিনে প্রবল বাতাস বয়ে যায়। তারা তাদের উপার্জন দিয়ে কিছুই করতে পারে না। এটাই সুদূরপ্রসারী বিভ্রান্তি। ",
  "আল্লাহ যে আসমান ও জমিন যথার্থভাবে সৃষ্টি করেছেন তা কি তুমি লক্ষ্য করনি? তিনি যদি চান তাহলে তোমাদেরকে নিয়ে গিয়ে (তোমাদের জায়গায়) এক নতুন সৃষ্টি নিয়ে আসতে পারেন। ",
  "এটা আল্লাহর জন্য কঠিন কিছু নয়। ",
  "(কেয়ামতের দিন) তারা সবাই আল্লাহর সামনে দাঁড়াবে। তখন যারা নিজেদেরকে বড় মনে করত দুর্বলেরা তাদেরকে (তাদের সেই অহংকারী নেতাদেরকে) বলবে, “আমরা তো তোমাদেরই অনুসারী ছিলাম। তাই (এখন) আল্লাহর আজাব থেকে বাঁচতে তোমরা কি আমাদের কোন উপকারে আসবে?” তারা বলবে, “যদি আল্লাহ আমাদেরকে পথ দেখাতেন তাহলে আমরাও তোমাদেরকে অবশ্যই পথ দেখাতাম। এখন আমরা অস্থির হই কিংবা ধৈর্য ধরি (উভয়ই) আমাদের জন্য সমান। আমাদের কোন রেহাই নেই।” \n",
  "যখন বিষয়টি ফয়সালা হয়ে যাবে তখন শয়তান বলবে, “আল্লাহ তোমাদের সাথে সত্য ওয়াদা করেছিলেন। আর আমিও তোমাদের সাথে ওয়াদা করেছিলাম। তবে আমি আমার সে ওয়াদা ভঙ্গ করেছি। আমি তোমাদেরকে ডাক দিয়েছিলাম আর তোমরা আমার সে ডাকে সাড়া দিয়েছিলে— এছাড়া তোমাদের ওপর আমার তো কোন হাত ছিল না। অতএব, তোমরা আমাকে তিরস্কার করো না, বরং নিজেদেরকেই তিরস্কার কর। (এখন) আমিও তোমাদেরকে সাহায্য করতে পারব না আর তোমরাও আমাকে সাহায্য করতে পারবে না। আগে (দুনিয়ায়) তোমরা যে আমাকে (আল্লাহর সাথে) শরীক করেছিলে আমি (এখন) তা অস্বীকার করছি। অবশ্যই অন্যায়কারীদের জন্য যন্ত্রণাদায়ক শাস্তি রয়েছে।” ",
  "আর যারা ঈমান এনেছিল এবং সৎকাজ করেছিল তাদেরকে জান্নাতে স্থান দেওয়া হবে, যার তলদেশ দিয়ে নদী প্রবাহিত হয়। তারা সেখানে তাদের প্রভুর অনুমতিক্রমে চিরকাল থাকবে। সেখানে তাদের অভিবাদন হবে জ্ঞসালাম (শান্তি)ঞ্চ। ",
  "আল্লাহ কীভাবে এক একটি উপমা দিয়েছেন তুমি কি তা লক্ষ্য করনি? একটি ভাল কথা একটি ভাল গাছের মত, যার শিকড় খুব মজবুত এবং যার শাখা-প্রশাখা আকাশে (অনেক ওপরে) বিস্তৃত। ",
  "যে গাছ তার প্রভুর নির্দেশে সবসময়ে ফল দেয়। আল্লাহ মানুষের জন্য উপমা দেন, যাতে তারা উপদেশ গ্রহণ করে। ",
  "আর একটি খারাপ কথা একটি খারাপ গাছের মত, যা মাটি থেকে উপড়ে ফেলা হয়েছে, যার কোন স্থিতি নেই। ",
  "আল্লাহ দৃঢ় কথা (তওহীদের কলেমা) দ্বারা মুমিনদেরকে পার্থিব জীবন ও পরকালে দৃঢ় রাখেন। আল্লাহ জালেমদেরকে বিপথগামী করেন। আল্লাহ যা চান তাই করে থাকেন।\n",
  "তুমি কি তাদেরকে দেখনি যারা আল্লাহর নেয়ামতকে (অস্বীকৃতির মাধ্যমে) অবিশ্বাসে পরিবর্তন করেছে এবং নিজেদের লোকদেরকে ধ্বংসের বাড়ির বাসিন্দা করেছে? ",
  "জাহান্নামের (বাসিন্দা); তারা তাতে দগ্ধ হবে (অথবা প্রবেশ করবে)। কত খারাপ এই আবাসস্থল! ",
  "তারা (মানুষকে) আল্লাহর পথ থেকে বিচ্যুত করার উদ্দেশ্যে তাঁর সমকক্ষ দাঁড় করিয়েছে। বল, “ভোগ করে নাও। কারণ, তোমাদের গতিপথ তো জাহান্নামের দিকে।” ",
  "আমার যে বান্দারা ঈমান এনেছে তাদেরকে বল, তারা যেন নামায পড়ে এবং আমি তাদেরকে যে জীবিকা দিয়েছি তা থেকে গোপনে ও প্রকাশ্যে ব্যয় করে, এমন দিন আসার আগে যখন কোন ক্রয়-বিক্রয় কিংবা বন্ধুত্ব থাকবে না। ",
  "আল্লাহ হচ্ছেন সেই মহান সত্তা যিনি আসমান ও জমিন সৃষ্টি করেছেন এবং আসমান থেকে পানি (বৃষ্টি) বর্ষণ করে তা দ্বারা তোমাদের জীবিকার জন্য ফলফলাদি উৎপন্ন করেছেন। তিনি নৌযানকে তোমাদের কাজে লাগার উপযোগী করেছেন, তাই তাঁর হুকুমেই তা সমুদ্রে (পানিতে) চলতে পারে। তিনি নদ-নদীকেও তোমাদের কাজে লাগিয়েছেন। ",
  "তিনি অবিরাম কর্মরত সূর্য ও চনদ্রকে তোমাদের কাজে লাগিয়েছেন। তিনি রাত ও দিনকেও তোমাদের কাজে লাগিয়েছেন। ",
  "তোমরা তাঁর কাছে যা যা চেয়েছো তিনি তোমাদেরকে তা সবই দিয়েছেন। তোমরা যদি আল্লাহর নেয়ামত গণনা করো, তাহলে তা গুণে শেষ করতে পারবে না। মানুষ আসলেই বড় জালেম, বড় অকৃতজ্ঞ।\n",
  "(স্মরণ করো) যখন ইবরাহীম বলেছিল, “হে আমার প্রভু! এই নগরীকে শান্তিপূর্ণ (ও নিরাপদ) করে দাও এবং আমাকে ও আমার পুত্রদেরকে মূর্তিপূজা থেকে দূরে রাখ।” ",
  "“হে আমার প্রভু! এরা (মূর্তিগুলো) অনেক মানুষকে পথভ্রষ্ট করেছে। অতএব, যে আমার কথা মেনে চলে সে আমার লোক। আর যে আমাকে অমান্য করে তার ব্যাপারে তুমি ক্ষমাশীল, দয়ালু।” ",
  "“হে আমাদের প্রভু! আমি আমার সন্তানদের (বংশধরদের) মধ্য থেকে (একজনকে) তোমার পবিত্র ঘরের (কাবার) কাছে এক ফসলহীন উপত্যকায় বাসিন্দা করেছি, হে আমাদের প্রভু! যাতে তারা নামায কায়েম করে; অতএব, তুমি কতিপয় মানুষের অন্তর তাদের প্রতি আকৃষ্ট করে দিও এবং ফলফলাদি দ্বারা তাদের জীবিকার ব্যবস্থা করে দিও, যাতে তারা কৃতজ্ঞতা প্রকাশ করে।” ",
  "“হে আমাদের প্রভু! আমরা যা গোপন করি আর যা প্রকাশ করি তুমি তা সবই জান। জমিনে কিংবা আসমানে কোন কিছুই আল্লাহর কাছে গোপন থাকে না।” ",
  "“সকল প্রশংসা আল্লাহর, যিনি বৃদ্ধ বয়সে আমার জন্য (দুই পুত্র) ইসমাঈল ও ইসহাককে দান করেছেন। আমার প্রভু অবশ্যই প্রার্থনা শুনে থাকেন।” ",
  "“হে আমার প্রভু! আমাকে নামাযী করো, এবং আমার সন্তানদের মধ্য থেকেও। হে আমাদের প্রভু! আর তুমি আমার দোয়া কবুল কর।” ",
  "“হে আমাদের প্রভু! যেদিন হিসাব হবে সেদিন আমাকে, আমার পিতামাতাকে ও মুমিনদেরকে ক্ষমা করো।”\n",
  "জালেমরা যা করছে সে ব্যাপারে আল্লাহকে কখনও বেখবর মনে করো না। আসলে তিনি তাদেরকে সেই (কঠিন হাশরের) দিন পর্যন্ত অবকাশ দিচ্ছেন যখন (তাদের) চক্ষুসমূহ (ভয়ে) স্থির হয়ে যাবে। ",
  "(ভীত-সন্ত্রস্ত অবস্থায়) নিজেদের মাথা ঊর্ধ্বমুখী করে তারা ছুটোছুটি করতে থাকবে। তাদের দৃষ্টি নিজেদের দিকে ফিরবে না (তারা নিজেদের দিকে তাকাবেও না)। আর (প্রচণ্ড ভয়ে) তাদের অন্তর থাকবে (কোন কিছু ভাববার শক্তি থেকে) একেবারে শূন্য। ",
  "সেই দিন সম্পর্কে মানুষকে সতর্ক করে দাও যেদিন তাদের কাছে শাস্তি আসবে আর জালেমরা বলবে, “হে আমাদের প্রভু! আমাদেরকে অল্পকালের জন্য অবকাশ দাও, আমরা তোমার আহবানে সাড়া দেব এবং রসূলদের কথা মেনে চলব।” তোমরা ইতিপূর্বে শপথ করে বলেছিলে না যে, তোমাদের কোন পতন নেই? ",
  "তোমরা তাদেরই বাসস্থানে বসবাস করেছো যারা নিজেদের প্রতি জুলুম করেছিল। আর তোমরা ভালভাবেই জেনেছো, আমি তাদের সাথে কিরূপ আচরণ করেছিলাম। আমি তোমাদের জন্য দৃষ্টান্ত উপস্থাপন করেছি। ",
  "তারা তাদের (সর্বাত্মক) চক্রান্ত করেছে, তবে তাদের চক্রান্ত আল্লাহর জানা আছে; যদিও তাদের চক্রান্ত ছিল পাহাড় বিলুপ্ত হওয়ার মত (গুরুতর)। ",
  "তুমি কখনও আল্লাহকে তাঁর রসূলদের সাথে ওয়াদা ভঙ্গকারী মনে করো না। নিশ্চয়ই আল্লাহ পরাক্রমশালী, প্রতিশোধ গ্রহণকারী। ",
  "(সেই দিন) যেদিন এই জমিনকে অন্য জমিনে পরিবর্তন করা হবে; আসমানসমূহকেও (পরিবর্তন করা হবে); এবং মানুষ একক, পরাক্রমশালী আল্লাহর সামনে উপস্থিত হবে। ",
  "সেদিন তুমি পাপীদেরকে একত্রে শিকল-পরানো অবস্থায় দেখতে পাবে। ",
  "তাদের পোশাক হবে আলকাতরার এবং আগুন তাদের মুখমণ্ডল আচ্ছন্ন করবে। ",
  "এভাবে আল্লাহ প্রত্যেককে তার কর্মের প্রতিফল দেবেন। আল্লাহ তো দ্রুত হিসাব গ্রহণকারী। ",
  "এই কোরআন মানুষের জন্য একটি বার্তা; যাতে এর দ্বারা তাদেরকে সতর্ক করা যায়, যাতে তারা জানতে পারে যে, তিনিই একমাত্র উপাস্য এবং যাতে বুদ্ধিমানেরা শিক্ষাগ্রহণ করে।\n",
  "আলিফ লাম রা [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। এগুলো পবিত্র গ্রন্থ ও সুস্পষ্ট এক কোরআনের আয়াত।",
  "(কেয়ামতের দিন নিজেদের পরিণাম জাহান্নাম আর মুসলমানদের পরিণাম জান্নাত দেখে) কাফেররা প্রায়শ কামনা করবে, তারা যদি মুসলমান হত! ",
  "ওদেরকে খেতে, ভোগ করতে আর আশায় ভুলে থাকতে দাও। ওরা (একদিন) জানতে পারবে। ",
  "আমি যে জনপদকেই ধ্বংস করেছি, তার জন্য ছিল একটি নির্দিষ্ট লিখিত সময়কাল। ",
  "কোন জাতি তার নির্দিষ্ট সময়কাল আগাতে কিংবা পিছাতে পারে না। ",
  "আর অবিশ্বাসীরা বলেছে, “হে সেই ব্যক্তি যার কাছে কোরআন নাযিল করা হয়েছে! (কোরআনপ্রাপ্তির দাবিদার হে মুহাম্মাদ!) আসলে তুমি একটা পাগল। ",
  "তুমি যদি সত্যবাদী হও তাহলে আমাদের কাছে ফেরেশতাদের নিয়ে আস না কেন?” ",
  "(আসলে) বাস্তব প্রয়োজন ছাড়া আমি ফেরেশতাদের পাঠাই না। (যখন কোন সমপ্রদায়কে তাৎক্ষণিক শাস্তি দেওয়া প্রয়োজন হয়, কেবল তখনই আমি ফেরেশতা পাঠিয়ে থাকি।) তখন তাদেরকে আর অবকাশ দেওয়া হয় না। ",
  "আমিই কোরআন নাযিল করেছি এবং অবশ্যই আমি তা সংরক্ষণ করব। ",
  "আমি তো তোমার আগে পূর্ববর্তী সমপ্রদায়গুলোর মধ্যে রসূল পাঠিয়েছিলাম। ",
  "(তবে) তাদের কাছে যে রসূলই আসত তারা তাকে নিয়ে ঠাট্টা-বিদ্রূপ করত। ",
  "এভাবেই আমি পাপীদের অন্তরে এটা (অবিশ্বাস-প্রবণতা) ঢুকিয়ে দেই। ",
  "ওরা এতে (কোরআনে) বিশ্বাস করবে না। পূর্ববর্তীরাও এরকম আচরণ করেছিল। ",
  "আর আমি যদি ওদের জন্য আসমানের (ঊর্ধ্বলোকের) কোন দরজা খুলে দেই এবং ওরা তাতে (দিনভর) আরোহণ করতে থাকে (আর সেখানকার সবকিছু দেখে আসে) ",
  "তারপরও ওরা বলবে, “আসলে আমাদের দৃষ্টিবিভ্রম ঘটানো হয়েছিল, বরং আমরা যাদুগ্রস্ত হয়েছিলাম।\n",
  "আসমানে আমি রাশিচক্র স্থাপন করেছি এবং পর্যবেক্ষকদের জন্য তাকে সুশোভিত করেছি। ",
  "আর প্রত্যেক বিতাড়িত শয়তান থেকে তাকে হেফাজত করেছি। ",
  "অবশ্য যে চুরি করে (গোপন কথা) শোনে তার কথা আলাদা; তবে প্রদীপ্ত উল্কা তার পশ্চাদ্ধাবন করে। ",
  "আর জমিনকে আমি সুবিস্তৃত করেছি, সেখানে পর্বতমালা স্থাপন করেছি এবং তাতে প্রতিটি পরিমিত বস্তু উৎপন্ন করেছি। ",
  "সেখানে তোমাদের জন্য জীবিকার ব্যবস্থা করেছি; আর তোমরা যাদের জীবিকার ব্যবস্থা করো না তাদের জন্যও। ",
  "আমার কাছেই সব জিনিসের ভাণ্ডার রয়েছে; এবং আমি তা নির্দিষ্ট পরিমাণেই পাঠিয়ে থাকি। ",
  "আমি গর্ভবতী (বৃষ্টির মেঘ বহনকারী) বাতাস পাঠাই, তারপর আকাশ থেকে পানি বর্ষণ করি এবং তোমাদেরকে তা পান করাই; তোমরা তার ভাণ্ডাররক্ষক (নিয়ন্ত্রক) নও। ",
  "নিশ্চিতভাবে আমিই জীবন দান করি ও মৃত্যু ঘটাই এবং আমিই (সবকিছুর) প্রকৃত উত্তরাধিকারী (চূড়ান্ত মালিকানার অধিকারী)। ",
  "আমি তোমাদের মধ্যে পূর্বে আগমনকারীদেরকেও জানি এবং পরে আগমন-কারীদেরকেও জানি। ",
  "তোমার প্রভুই তাদেরকে একত্রিত করবেন। নিশ্চয়ই তিনি প্রজ্ঞাময়, মহাজ্ঞানী।\n",
  "আমি মানুষকে (প্রথম মানুষ আদমকে) সৃষ্টি করেছি দুর্গন্ধময় কর্দমের শুকনো ঠনঠনে মাটি থেকে। ",
  "আর তার আগে জ্বিনকে সৃষ্টি করেছি প্রচণ্ড উষ্ণ আগুন থেকে। ",
  "(স্মরণ করো) যখন তোমার প্রভু ফেরেশতাদের বলেছিলেন, “আমি দুর্গন্ধময় কর্দমের শুকনো ঠনঠনে মাটি থেকে একজন মানুষ সৃষ্টি করব।” ",
  "“যখন আমি তার পূর্ণ আকৃতি প্রদান করব এবং তার মধ্যে আমার (সৃষ্ট) প্রাণ সঞ্চারিত করব তখন তোমরা তার সম্মানে সেজদাবনত হবে।” ",
  "(এ নির্দেশ মেনে) ফেরেশতারা সবাই সেজদা করল; ",
  "কিন্তু ইবলীস বাদ রইল; সে সবার সাথে (আদমকে) সেজদা করতে অস্বীকার করল। ",
  "আল্লাহ বললেন, “ইবলীস! সবার সাথে তুমি সেজদা করলে না কেন?” ",
  "সে বলল, “আমি তো একজন মানুষকে সেজদা করতে পারি না, যাকে তুমি দুর্গন্ধময় কর্দমের শুকনো ঠনঠনে মাটি থেকে সৃষ্টি করেছো।” ",
  "আল্লাহ বললেন, “তাহলে তুমি জান্নাত থেকে বেরিয়ে যাও, কারণ তুমি বিতাড়িত (অভিশাপপ্রাপ্ত)।” ",
  "“আর তোমার ওপর বিচারের দিন পর্যন্ত অভিশাপ থাকবে।” ",
  "সে বলল, “হে প্রভু! তাহলে আমাকে সেই দিন পর্যন্ত সময় দাও যেদিন মৃতদেরকে উঠানো হবে।” ",
  "তিনি বললেন, “তোমাকে সময় দেওয়া হল; ",
  "নির্দিষ্ট সময়ের দিন পর্যন্ত।” ",
  "সে বলল, “হে প্রভু! যেহেতু তুমি আমাকে বিপথগামী করেছো, তাই আমি পৃথিবীতে মানুষের সামনে অবশ্যই (পাপের পথ) সাজিয়ে রাখব এবং তাদের সবাইকে অবশ্যই বিপথগামী করব; ",
  "তাদের মধ্য থেকে তোমার মনোনীত বান্দাদের ছাড়া।” ",
  "তিনি বলেন, “এটা আমার কাছে পৌঁছানোর সোজা পথ। ",
  "আমার (খাঁটি) বান্দাদের ওপর তোমার কোন কর্তৃত্ব থাকবে না। তবে যে বিপথগামীরা তোমার অনুসরণ করবে তাদের কথা আলাদা।” ",
  "আর জাহান্নামই হল তাদের (বিপথগামীদের) সকলের প্রতিশ্রুত স্থান। ",
  "এর সাতটি দরজা আছে। প্রতিটি দরজার জন্য রয়েছে ওদের একটি ভাগ-করা (নির্দিষ্ট) অংশ। \n",
  "মোত্তাকীরা থাকবে জান্নাতে ও ঝরনাসমূহের মাঝে। ",
  "(বলা হবে) “এতে তোমরা শান্তির সাথে নিরাপদে প্রবেশ কর।” ",
  "আমি তাদের অন্তরের বিদ্বেষ দূর করে দেব। তারা ভাইভাইয়ের মত সামনাসামনি আসনে বসবে। ",
  "সেখানে তাদের কোন ক্লান্তি আসবে না এবং সেখান থেকে তাদেরকে বেরও করা হবে না। ",
  "আমার বান্দাদেরকে জানিয়ে দাও, আমিই ক্ষমাপরায়ণ, পরম দয়ালু। ",
  "আর আমার শাস্তিই যন্ত্রণাদায়ক শাস্তি। ",
  "তাদেরকে ইবরাহীমের (কাছে আগত) মেহমানদের (ফেরেশতাদের) কথা বল। ",
  "যখন তারা তার কাছে (বাড়িতে) প্রবেশ করে বলল, “সালাম”। সে বলল, “আমরা তো আপনাদেরকে দেখে ভয় পাচ্ছি।” ",
  "তারা বলল, “ভয় পাবেন না। আমরা আপনাকে একজন জ্ঞানবান পুত্র-সন্তানের সুসংবাদ দিচ্ছি।” ",
  "সে বলল, “আমার বার্ধক্য এসে যাওয়া সত্ত্বেও আপনারা আমাকে (এই) সুসংবাদ দিচ্ছেন? আপনারা কিসের সুসংবাদ দিচ্ছেন?” ",
  "তারা বলল, “আমরা আপনাকে সঠিক সুসংবাদই দিয়েছি। অতএব, আপনি নিরাশ হবেন না।” ",
  "সে বলল, “বিপথগামীরা ব্যতীত কেউ তার প্রভুর অনুগ্রহ থেকে নিরাশ হয় না।” ",
  "ইবরাহীম বলল, “হে দূতগণ! আপনাদের আসল কাজটা কি (যে জন্য আপনাদেরকে পাঠানো হয়েছে)?” ",
  "ফেরেশতারা বলল, “আসলে আমাদেরকে এক অপরাধী সমপ্রদায়ের (লূতের সমপ্রদায়ের) কাছে (তাদেরকে শাস্তি দেওয়ার জন্য) পাঠানো হয়েছে।” ",
  "“লূতের পরিবারবর্গ ব্যতীত। আমরা তাদের সবাইকে রক্ষা করব। ",
  "তবে তার স্ত্রীকে নয়। আমরা ঠিক করেছি যে, সে অবশ্যই পেছনে থেকে-যাওয়াদের (অর্থাৎ ধ্বংসপ্রাপ্তদের) অন্তর্ভুক্ত হবে।” \n",
  "অতঃপর যখন দূতগণ লূতের পরিবারের কাছে এল ",
  "তখন সে (লূত) বলল, “আপনারা তো দেখছি কয়েকজন অচেনা মানুষ।” ",
  "তারা বলল, “আমরা আসলে আপনার কাছে (অবিশ্বাসীদের জন্য) সেই শাস্তি নিয়ে এসেছি যে সম্পর্কে তারা সন্দেহ করত। ",
  "আমরা আপনার কাছে সত্য (বার্তা) নিয়ে এসেছি এবং অবশ্যই আমরা সত্য বলছি। ",
  "অতএব, আপনি আপনার পরিবারবর্গসহ রাতের কোন এক সময়ে বেরিয়ে পড়বেন এবং আপনি তাদের পশ্চাদ্ভাগে চলবেন। আপনাদের কেউ যেন (পেছনে) না তাকায়। আর আপনাদেরকে যেখানে যেতে বলা হচ্ছে সেখানে চলে যান।” ",
  "আর আমি তাকে (লূতকে) সে বিষয়টি জানিয়ে দিলাম যে, সকালেই তাদের (তার সমপ্রদায়ের পাপীদের) শিকড় কেটে দেওয়া হবে (তাদেরকে সমূলে ধ্বংস করা হবে)। ",
  "(পাপী) শহরবাসীরা (কতিপয় তরুণের আগমনবার্তা শুনে) আনন্দ করতে করতে উপস্থিত হল। ",
  "লূত বলল, “এরা আমার অতিথি। অতএব, (এদের সাথে অশোভন আচরণ করে) তোমরা আমাকে লজ্জিত করো না।” ",
  "“আর আল্লাহকে ভয় করো এবং আমাকে লাঞ্ছিত করো না।” ",
  "তারা বলল, “আমরা  তোমাকে দুনিয়ার সবাইকে আশ্রয় দিতে মানা করিনি?” ",
  "লূত বলল, “তোমরা যদি কিছু করতেই চাও তাহলে (বিধিসম্মতভাবে বিয়ে করার জন্য) এই আমার মেয়েরা রয়েছে।” ",
  "(হে মুহাম্মাদ) তোমার জীবনের শপথ! তারা তাদের মাতালতায় দিশেহারা হয়েছিল। ",
  "অতঃপর সূর্যোদয়কালে প্রচণ্ড এক আওয়াজ তাদেরকে পাকড়াও (আঘাত) করল। ",
  "আর আমি (তাদের) জনপদটির ওপরের দিককে নিচে করে (উল্টে) দিলাম এবং তাদের ওপর পাথর বর্ষণ করলাম। ",
  "এতে চিন্তাশীলদের জন্য অবশ্যই নিদর্শন রয়েছে। ",
  "আর জনপদটি এক স্থায়ী (বিলুপ্ত হয়ে যায়নি এমন) পথের পাশেই বিদ্যমান। ",
  "এতে মুমিনদের জন্য অবশ্যই এক নিদর্শন আছে। ",
  "আর আইকার অধিবাসীরা (শোয়াইবের সম্প্রদায়) অবশ্যই জালেম ছিল। ",
  "তাই আমি তাদেরকে শাস্তি দিয়েছিলাম। আর উভয় জনপদ এক স্পষ্ট পথের পাশেই বিদ্যমান। \n",
  "হিজ্‌রবাসীরাও (ছামূদ সম্প্রদায়) রসূলদের প্রতি মিথ্যারোপ করেছিল। ",
  "আমি তাদেরকে আমার নিদর্শন দিয়েছিলাম; কিন্তু তারা তা থেকে মুখ ফিরিয়ে নেয়। ",
  "তারা পাহাড় কেটে ঘরবাড়ি বানিয়ে নিরাপদে বসবাস করত। ",
  "তারপর এক সকালে প্রচণ্ড এক আওয়াজ তাদেরকে পাকড়াও (আঘাত) করল। ",
  "তখন তাদের উপার্জনসমূহ (ধন-সম্পদ) তাদের কোন কাজে আসে নি। ",
  "আসমান ও জমিন এবং তার মধ্যবর্তী সবকিছু আমি যথার্থই সৃষ্টি করেছি। আর কেয়ামত অবশ্যই আসবে। অতএব, তুমি (তাদের দোষত্রুটি) ক্ষমাসুন্দর দৃষ্টিতে দেখো। ",
  "তোমার প্রভুই সুবিজ্ঞ সৃষ্টিকর্তা। ",
  "আমি তো তোমাকে বারবার পাঠ করার সাতটি আয়াত (সূরা ফাতিহা) ও মহান কোরআন দান করেছি। ",
  "আমি তাদের কয়েক শ্রেণীকে যে ভোগের সামগ্রী দিয়েছি তুমি তার দিকে চোখ বাড়াবে না (তাকাবে না), তাদের জন্য দুঃখ করবে না এবং মুমিনদের জন্য নিজের বাহু নিচু করবে (মুমিনদের প্রতি সদয় থাকবে)। ",
  "আর বলবে, “আমিই তো স্পষ্ট সতর্ককারী।” ",
  "যেমন (নানারকম অন্যায়) শপথকারীদের (ইহুদি ও খ্রিষ্টানদের) ওপরও নাযিল করেছিলাম। ",
  "যারা কোরআনকে (বিভিন্ন ভাগে) বিভক্ত করেছে (কোরআনের কোন বিষয় তাদের পছন্দ হলে তা বিশ্বাস করেছে আর কোন বিষয় অপছন্দ হলে তা অবিশ্বাস করেছে)। ",
  "অতএব, তোমার প্রভুর শপথ! অবশ্যই আমি তাদের সকলকে জিজ্ঞাসা করব, ",
  "তারা যা কিছু করত সে সম্পর্কে। ",
  "অতএব, তোমাকে যে নির্দেশ দেওয়া হয়েছে তা প্রকাশ্যে ঘোষণা করো এবং মুশরিকদের থেকে মুখ ফিরিয়ে নাও। ",
  "বিদ্রূপকারীদের বিরুদ্ধে তোমার জন্য আমিই যথেষ্ট। ",
  "যারা আল্লাহর সাথে অন্য কোন উপাস্য সাব্যস্ত করে তারা (এর পরিণাম) জানতে পারবে। ",
  "আমি অবশ্যই জানি যে, তাদের কথায় তোমার মন সংকুচিত হচ্ছে; ",
  "সুতরাং তুমি তোমার প্রভুর সপ্রশংস পবিত্রতা বর্ণনা করো এবং সেজদাকারীদের অন্তর্ভুক্ত হও। ",
  "আর তোমার প্রভুর ইবাদত করতে থাক, যতক্ষণ না তোমার কাছে নিশ্চিত বস্তু (মৃত্যু) উপস্থিত হয়। ",
  "আল্লাহর নির্দেশ এসে গেছে (অবশ্যই আসবে)। অতএব তোমরা তার জন্য তাড়াহুড়া করো না। তিনি মহামহিম। আর তারা (তাঁর সাথে) যা কিছু শরীক করে তিনি তার ঊর্ধ্বে। ",
  "তিনি তাঁর বান্দাদের মধ্য থেকে যাদের কাছে চান, তাঁর এই নির্দেশের ওহী নিয়ে ফেরেশতা পাঠান যে, তোমরা (মানুষকে) সতর্ক করে দিয়ে (আমার পক্ষ থেকে) বলবে, “আমি ছাড়া কোন উপাস্য নেই, অতএব আমাকে ভয় কর।” ",
  "তিনি যথাযথভাবে আসমান ও জমিন সৃষ্টি করেছেন। তারা (তাঁর সাথে) যা কিছু শরীক করে তিনি তার ঊর্ধ্বে। ",
  "তিনি মানুষ সৃষ্টি করেছেন এক ফোঁটা শুক্র থেকে। অথচ এই মানুষই প্রকাশ্য বিরোধী হয়ে যায়। ",
  "তিনি তোমাদের জন্য গবাদিপশু সৃষ্টি করেছেন। এগুলোতে তোমাদের জন্য তাপগ্রহণের (শীতবস্ত্র তৈরির) উপকরণ ও আরো অনেক উপকার আছে। এদের থেকে তোমরা খাদ্যও পেয়ে থাক। ",
  "এগুলোতে তোমাদের জন্য সৌন্দর্যও আছে, যখন বিকেলে এদেরকে চারণভূমি থেকে নিয়ে আস এবং যখন সকালে এদেরকে চারণভূমিতে নিয়ে যাও। ",
  "এরা তোমাদের বোঝা (মালামাল) এমন অঞ্চলে বয়ে নেয় যেখানে তোমরা প্রাণান্তকর কষ্ট ব্যতীত পৌঁছাতে পারতে না। তোমাদের প্রভু অবশ্যই অনুগ্রহশীল, পরম দয়ালু। ",
  "আর ঘোড়া, খচ্চর ও গাধা (সৃষ্টি করেছেন) তোমাদের আরোহণের জন্য ও শোভাস্বরূপ। তিনি আরও অনেক কিছু সৃষ্টি করেন যা তোমরা জান না। ",
  "সরল পথ দেখানো আল্লাহর দায়িত্ব; তবে পথের মধ্যে বাঁকা পথও আছে। আর তিনি যদি ইচ্ছা করতেন তাহলে অবশ্যই তোমাদের সকলকে সৎপথ দেখাতেন।\n",
  "তিনিই আসমান থেকে পানি (বৃষ্টি) বর্ষণ করেন। তাতে তোমাদের পানীয়ের ব্যবস্থা হয় এবং গাছপালা জন্মে যাতে তোমরা পশু চরাও। ",
  "ঐ বৃষ্টি দ্বারা তিনি তোমাদের জন্য (নানারকম) শস্য এবং জলপাই, খেজুর, আঙ্গুর ও সবরকম ফল উৎপন্ন করেন। এতে চিন্তাশীল লোকদের জন্য অবশ্যই নিদর্শন আছে। ",
  "তিনি রাত ও দিন এবং সূর্য ও চন্দ্রকে তোমাদের জন্য কাজে লাগিয়েছেন। তারকারাও তাঁর নির্দেশে কাজে নিয়োজিত। এতে বুদ্ধিমান লোকদের জন্য অবশ্যই নিদর্শন আছে। ",
  "আরও নানাবর্ণের যেসব বস্তু তিনি পৃথিবীতে সৃষ্টি করেছেন; এসবের মধ্যেও চিন্তাশীল লোকদের জন্য অবশ্যই নিদর্শন আছে। ",
  "তিনিই সমুদ্রকে (তোমাদের) অধীন করে দিয়েছেন, যাতে তোমরা সেখান থেকে খাওয়ার জন্য টাটকা মাংস (মাছ) এবং পরিধানের জন্য অলংকার আহরণ করতে পার। সেখানে তুমি পানি চিরে জাহাজ চলতে দেখবে। আর যাতে তোমরা তাঁর অনুগ্রহ সন্ধান করতে পার এবং (তাঁর প্রতি) কৃতজ্ঞতা প্রকাশ কর। ",
  "তিনি জমিনে সুদৃঢ় পর্বতমালা স্থাপন করেছেন, যাতে তা তোমাদেরকে নিয়ে হেলে না পড়ে; এবং নদনদী ও পথ তৈরী করেছেন যাতে তোমরা গন্তব্যে পৌঁছাতে পার। ",
  "(দিনে চলার জন্য তিনি) পথচিহ্ন স্থাপন করেছেন এবং (রাতে) লোকেরা তারকার সাহায্যে পথের সন্ধান পায়। ",
  "অতএব, যিনি সৃষ্টি করেন তিনি কি তার মত হবেন যে সৃষ্টি করে না? এরপরও কি তোমরা চিন্তা করবে না? ",
  "তোমরা যদি আল্লাহর নেয়ামত গণনা করতে চাও তাহলে তা গণনা করতে পারবে না। নিশ্চয়ই আল্লাহ ক্ষমাশীল, পরম দয়ালু। ",
  "তোমরা যা গোপন করো আর যা প্রকাশ করো তা (সবই) আল্লাহ জানেন। ",
  "তারা আল্লাহ ছাড়া যাদেরকে ডাকে তারা তো কিছুই সৃষ্টি করতে পারে না, বরং তাদেরকেই সৃষ্টি করা হয়। ",
  "তারা মৃত, জীবিত নয়। আর কখন তাদেরকে উঠানো হবে তারা তাও জানে না।\n",
  "তোমাদের প্রভু একক প্রভু। অতএব, যারা পরকাল বিশ্বাস করে না তাদের অন্তর সত্যবিমুখ এবং তারা অহংকারী। ",
  "কোন সন্দেহ নেই যে, তারা যা গোপন করে আর যা প্রকাশ করে আল্লাহ তা (সবই) জানেন। তিনি অহঙ্কারীদেরকে পছন্দ করেন না। ",
  "যখন তাদেরকে বলা হয়, “তোমাদের প্রভু কী অবতীর্ণ করেছেন?” তারা বলে, “পূর্ববর্তীদের কেসসা-কাহিনি।” ",
  "তারা কেয়ামতের দিন নিজেদের (পাপের) বোঝা পুরোপুরি বহন করবে এবং তাদেরও কতক বোঝা (বহন করবে) যাদেরকে জ্ঞান না থাকায় তারা বিভ্রান্ত করছে। জেনে রাখ, যে বোঝা তারা বহন করবে তা খুবই খারাপ।\n",
  "তাদের পূর্ববর্তীরা চক্রান্ত করেছিল। আল্লাহ তাদের (চক্রান্তের) ভবনের ভিত্তিমূলে আঘাত করেছিলেন। ফলে ওপর থেকে তাদের মাথায় (ভবনের) ছাদ ভেঙ্গে পড়েছিল এবং অজ্ঞাত স্থান থেকে তাদের ওপর আজাব এসেছিল। ",
  "এরপর কেয়ামতের দিন তিনি তাদেরকে লাঞ্ছিত করবেন আর বলবেন, “কোথায় আমার সেই শরীকেরা, যাদের নিয়ে তোমরা (ঈমানদারদের সাথে) বিরোধ করতে?” (তখন) যাদেরকে জ্ঞান দান করা হয়েছিল তারা বলবে, “আজকের দিনে লাঞ্ছনা আর দুরবস্থা কাফেরদের জন্যই।” ",
  "নিজেদের প্রতি জুলুম করতে থাকা অবস্থায় ফেরেশতারা যাদের জানকবজ করে। তারপর তারা (কৃত্রিম) আত্মসমর্পণ করে বলবে, “আমরা তো খারাপ কিছু করতাম না।” অবশ্যই! তোমরা যা করতে আল্লাহ তা ভালভাবে অবগত আছেন। ",
  "তোমরা তাই জাহান্নামের দরজায় ঢুকে পড়। এখানে তোমরা চিরকাল থাকবে। অহংকারীদের (এই) আবাসস্থল বড় খারাপ! ",
  "আর যারা তাকওয়া অবলম্বন করেছিল তাদেরকে বলা হবে, “তোমাদের প্রভু কী নাযিল করেছিলেন?” তারা বলবে, “কল্যাণ”। যারা সৎকাজ করে তাদের জন্য এ দুনিয়াতেই মঙ্গল রয়েছে। আর পরকালের ঘর তো আরও ভাল। মোত্তাকীদের ঘর বড়ই উত্তম! ",
  "তারা চিরস্থায়ী জান্নাতে প্রবেশ করবে, যার তলদেশ দিয়ে নদী প্রবাহিত হয় এবং সেখানে তারা যা চায় তাই আছে। এভাবেই আল্লাহ মোত্তাকীদের পুরস্কার দিয়ে থাকেন। ",
  "পবিত্র থাকা অবস্থায় ফেরেশতারা যাদের জানকবজ করে। তারা বলে, “তোমাদের প্রতি শান্তি বর্ষিত হোক! তোমরা যেসব (ভাল) কাজ করতে তার প্রতিদানস্বরূপ জান্নাতে প্রবেশ কর।” ",
  "তারা কি তাদের কাছে ফেরেশতাদের আগমন কিংবা তোমার প্রভুর (শাস্তির) নির্দেশ আগমনেরই অপেক্ষায় আছে? তাদের পূর্ববর্তীরাও এমনটি করেছিল। আল্লাহ তো তাদের প্রতি জুলুম করেননি, বরং তারা নিজেরাই নিজেদের প্রতি জুলুম করেছে। ",
  "তাই তাদের ওপর নিজেদের অপকর্মের প্রতিফল আপতিত হল এবং তারা যা নিয়ে বিদ্রূপ করত তাও তাদেরকে বেষ্টন করল।\n",
  "মুশরিকরা বলল, “আল্লাহ যদি ইচ্ছা করতেন তাহলে আমরা ও আমাদের বাপ-দাদারা তাঁকে ছাড়া কোন কিছুরই উপাসনা করতাম না এবং তাঁর নির্দেশ ছাড়া নিজেরা কোন কিছু হারাম (নিষিদ্ধ) করতাম না।” তাদের পূর্ববর্তীরাও এমনটি করেছিল। অতএব, পরিষ্কারভাবে বার্তা পৌঁছে দেওয়া ছাড়া রসূলদের কি আর কোন দায়িত্ব আছে? ",
  "আমি তো প্রত্যেক জাতির কাছেই এই দাওয়াত নিয়ে একজন রসূল পাঠিয়েছি, “তোমরা আল্লাহর ইবাদত করো এবং তাগূত (মিথ্যা উপাস্য) থেকে দূরে থাক।” অনন্তর তাদের মধ্যে কতককে আল্লাহ সুপথে এনেছেন এবং কতকের জন্য বিপথগামিতা অবধারিত হয়েছে। অতএব, তোমরা পৃথিবীতে ভ্রমণ করো এবং দেখ, (সত্যকে) মিথ্যা প্রতিপন্নকারীদের কিরূপ পরিণতি হয়েছে। ",
  "তুমি তাদের হেদায়েত কামনা করলেও আল্লাহ যাদেরকে বিপথে নেবেন তাদেরকে তিনি হেদায়েত করবেন না এবং তারা কোন সাহায্যকারীও পাবে না। ",
  "তারা আল্লাহর নামে দৃঢ় শপথ করে বলে, “যারা মরে যায় আল্লাহ তাদেরকে পুনরুত্থিত করবেন না।” অবশ্যই (করবেন), এটা তাঁর সত্য ওয়াদা; তবে অধিকাংশ মানুষ জানে না। ",
  "(তিনি মৃতদেরকে পুনরুত্থিত করবেন) যাতে তারা যে বিষয়ে মতভেদ করত তিনি তা প্রকাশ করতে পারেন এবং যাতে কাফেররা জানতে পারে যে, তারাই মিথ্যাবাদী ছিল। ",
  "আমি যখন কোন কিছু করতে ইচ্ছা করি তখন তাকে শুধু “হও” বলি, অমনি তা হয়ে যায়।\n",
  "নির্যাতিত হওয়ার পর যারা আল্লাহর জন্য হিজরত করেছে, দুনিয়ায় আমি তাদেরকে উত্তম বাসস্থান দেব। আর আখেরাতের পুরস্কার তো আরও বড়। যদি তারা জানত! ",
  "(এরা তারাই) যারা ধৈর্যধারণ করেছে এবং তাদের প্রভুর ওপর ভরসা করে। ",
  "তোমার পূর্বেও আমি মানুষদেরকেই রসূল হিসেবে পাঠিয়েছিলাম। তাদের কাছে ওহী পাঠাতাম। যদি তোমাদের জানা না থাকে তাহলে (আসমানি কিতাবের) জ্ঞানসম্পন্ন ব্যক্তিদের কাছে জিজ্ঞাসা করে দেখ। ",
  "(রসুল পাঠিয়েছিলাম) স্পষ্ট নিদর্শন ও (আসমানি) কিতাবসহ। আর তোমার কাছে স্মরণিকা (কোরআন) অবতীর্ণ করেছি, যাতে মানুষের কাছে যা নাযিল করা হয়েছে তা তাদেরকে পরিষ্কার করে বুঝাতে পার এবং যাতে তারা চিন্তা করে। ",
  "যারা দুরভিসন্ধি করে তারা কি এই ভয় থেকে মুক্ত যে, আল্লাহ তাদেরকেসহ জমিন দাবিয়ে দেবেন? কিংবা এমন দিক থেকে আজাব এসে তাদেরকে পাকড়াও করবে যা তারা জানে না? ",
  "অথবা তাদের ঘোরাঘুরির মধ্যেই তিনি তাদেরকে পাকড়াও করবেন? তারা তো (এটা করতে আল্লাহকে) অপারগ করতে পারবে না। ",
  "কিংবা (তারা কি এ ভয় থেকে মুক্ত যে,) ভীত অবস্থায় তিনি তাদেরকে পাকড়াও করবেন? (তাদেরকে তাৎক্ষণিকভাবে এসব শাস্তি না দেওয়ার কারণ) তোমাদের প্রভু অবশ্যই স্নেহপরায়ণ, পরম দয়ালু। ",
  "আল্লাহ যে সব জিনিস সৃষ্টি করেছেন তারা কি সেগুলোর প্রতি লক্ষ্য করেনি, (কীভাবে) তাদের ছায়া আল্লাহর উদ্দেশ্যে বিনীতভাবে সেজদাবনত হয়ে ডানে ও বামে ঝুঁকে পড়ে? ",
  "আসমানে যা কিছু আছে ও জমিনে যে সব জীবজন্ত আছে তারা সবাই আল্লাহকে সেজদা করে; ফেরেশতারাও; তারা অহংকার করে না। ",
  "তারা নিজেদের ওপর থেকে তাদের প্রভুকে ভয় করে এবং যে নির্দেশ পায় তা পালন করে থাকে।সেজদা",
  "আল্লাহ বললেন, “তোমরা দুজন উপাস্য গ্রহণ করো না। উপাস্য তো একজনই। অতএব, আমাকেই ভয় কর।” ",
  "আসমান ও জমিনে যা কিছু আছে তা তাঁরই, এবং অবিরাম আনুগত্য কেবল তাঁরই প্রাপ্য। তবুও কি তোমরা আল্লাহ ছাড়া অন্যকে ভয় করবে? ",
  "তোমাদের কাছে যে নেয়ামত রয়েছে তা আল্লাহর পক্ষ থেকেই। আবার যখন তোমরা কোন কষ্টে পড় তখন তাঁরই কাছে ফরিয়াদ কর। ",
  "তারপর তিনি যখন তোমাদের কষ্ট দূর করেন, তখনি তোমাদের একটি দল তাদের প্রভুর সাথে শরীক সাব্যস্ত করে। ",
  "আমি তাদেরকে যা দিয়েছি তা অস্বীকার করার জন্য (এমনটি করে থাকে)। ঠিক আছে! ভোগ করে নাও; একদিন জানতে পারবে। ",
  "আমি তাদেরকে যে রিযিক দিয়েছি তারা তার একটি অংশ তাদের (ভুয়া উপাস্যদের) জন্য নির্ধারিত করে যাদের সম্পর্কে তারা জানে না। আল্লাহর শপথ! তোমরা যা কিছু মিথ্যা উদ্ভাবন করতে সে সম্পর্কে অবশ্যই তোমাদেরকে প্রশ্ন করা হবে। ",
  "তারা আল্লাহর জন্য নির্ধারণ করে কন্যা— তিনি (এ থেকে) পবিত্র— আর নিজেদের জন্য ঠিক করে তাই যা তারা কামনা (পছন্দ) করে। ",
  "তাদের কাউকে যখন কন্যা-সন্তান জন্মের সংবাদ দেওয়া হয় তখন তার চেহারা কালো (মলিন) হয়ে যায় এবং সে বিষণ্ন হয়ে পড়ে। ",
  "তাকে যে সংবাদ দেওয়া হয়েছে তারই গ্লানিতে সে লোকদের থেকে নিজেকে লুকিয়ে রাখে আর ভাবে, লাঞ্ছনা নিয়ে সে কি তাকে রেখে দেবে নাকি মাটিতে পুঁতে ফেলবে? জেনে রাখ! তারা যে বিচার করে তা অত্যন্ত জঘন্য। ",
  "যারা পরকালে বিশ্বাস করে না তারা নিকৃষ্ট অবস্থানে আছে। পক্ষান্তরে আল্লাহর অবস্থান সর্বোচ্চ। তিনিই মহাপরাক্রম-শালী, পরম প্রজ্ঞাবান।\n",
  "আল্লাহ যদি মানুষকে তাদের অন্যায়ের জন্য (সঙ্গে সঙ্গে) পাকড়াও করতেন (শাস্তি দিতেন) তাহলে পৃথিবীতে কোন চলমান (জীবন্ত) প্রাণী রাখতেন না। বস্তুত তিনি তাদেরকে একটি নির্দিষ্ট সময় পর্যন্ত অবকাশ দেন। যখন তাদের সময় আসে তখন তারা এক মুহূর্তও বিলম্ব করতে কিংবা এগিয়ে আসতে পারে না। ",
  "তারা যা অপছন্দ করে তাই আল্লাহর জন্য নির্ধারণ করে এবং তাদের জিহবা এভাবে মিথ্যা বর্ণনা দেয় যে, ভাল জিনিসগুলো তাদেরই হবে। কোন সন্দেহ নেই যে, তাদের জন্যই জাহান্নাম, এবং তাদেরকেই আগে আগে নিক্ষেপ করা হবে। ",
  "আল্লাহর শপথ! আমি তোমার আগে বিভিন্ন জাতির কাছে রসূল পাঠিয়েছি; কিন্তু শয়তান তাদের (খারাপ) কাজগুলোকে তাদের দৃষ্টিতে শোভন করেছে। অতএব, আজ সে-ই তাদের অভিভাবক এবং তাদের জন্য রয়েছে যন্ত্রণাদায়ক শাস্তি। ",
  "তোমার কাছে কিতাব নাযিল করেছি শুধু এজন্য যে, তারা যে বিষয়ে মতভেদ করে তুমি তাদের জন্য তা স্পষ্ট করবে; আর ঈমানদার লোকদের জন্য তা এক পথ-নির্দেশ ও অনুগ্রহস্বরূপ হবে। ",
  "আল্লাহ আসমান থেকে পানি (বৃষ্টি) বর্ষণ করেন এবং এর দ্বারা ভূমি নিষপ্রাণ হওয়ার পর তা সজীব করেন। যে লোকেরা শোনে তাদের জন্য নিশ্চয়ই এতে নিদর্শন রয়েছে।\n",
  "গবাদিপশুর মধ্যেও তোমাদের জন্য শিক্ষা রয়েছে। আমি তাদের পেটের ভিতরের গোবর ও রক্তের মধ্য থেকে খাঁটি দুধ (বের করে) তোমাদেরকে পান করাই, যা পানকারীদের জন্য সুস্বাদু ও তৃপ্তিদায়ক। ",
  "আর খেজুরগাছের ফল (খেজুর) ও আঙ্গুর থেকে তোমরা মাদক ও উত্তম খাদ্য গ্রহণ করে থাক। বুদ্ধিমান লোকদের জন্য এতে অবশ্যই নিদর্শন রয়েছে। ",
  "তোমার প্রভু মৌমাছিকে বলেছেন, “তোমরা ঘর বানাও পাহাড়ে, গাছে আর মানুষেরা যা নির্মাণ করে তাতে।” ",
  "“তারপর সবরকম ফল থেকে আহার করো এবং তোমাদের প্রভুর সুগম পথসমূহে চল।” এই মৌমাছির পেট থেকে বিভিন্ন রঙের পানীয় (মধু) বের হয়, যাতে মানুষের জন্য আরোগ্য আছে। এর মধ্যে চিন্তাশীল লোকদের জন্য অবশ্যই নিদর্শন আছে। ",
  "আল্লাহ তোমাদেরকে সৃষ্টি করেছেন। অতঃপর তিনি তোমাদের মৃত্যু ঘটাবেন। তোমাদের মধ্যে কতককে জীবনের সবচেয়ে খারাপ অংশে (বার্ধক্যে) উপনীত করা হয়, যাতে তারা জানার পর কিছুই না জানে (অনেক কিছু জানার পর আবার সব ভুলে যায়)। নিশ্চয়ই আল্লাহ মহাজ্ঞানী, সর্বশক্তিমান।\n",
  "জীবিকার (সম্পদের) ব্যাপারে আল্লাহ তোমাদের কতককে কতকের চেয়ে অগ্রাধিকার দিয়েছেন। যাদেরকে অগ্রাধিকার দেওয়া হয়েছে তারা তাদের জীবিকা নিজেদের অধীনস্থ দাস-দাসীদেরকে এ জন্য দেয় না যে, তারা তাতে সমান হয়ে যাবে। তবে কি তারা আল্লাহর নেয়ামত অস্বীকার করে? ",
  "আল্লাহ তোমাদের জন্য তোমাদের নিজেদের থেকেই জোড়া তৈরী করেছেন, তোমাদের জোড়া থেকে পুত্র-পৌত্রদের সৃষ্টি করেছেন এবং তোমাদেরকে উত্তম জীবিকা দান করেছেন। তা সত্ত্বেও কি তারা বাতিলে (মিথ্যা দেব-দেবীতে) বিশ্বাস করে? (আসলে) তারা আল্লাহর নেয়ামত অস্বীকার করে। ",
  "তারা আল্লাহ ছাড়া এমন উপাস্যদের উপাসনা করে যারা তাদের জন্য আসমান ও জমিন থেকে কোন জীবিকা দেওয়ার মালিক নয় এবং তাদের সে ক্ষমতাও নেই। ",
  "অতএব, তোমরা আল্লাহর কোন উপমা দিও না। বস্তুত আল্লাহ (সবকিছু) জানেন, তোমরা জান না। ",
  "(বিশ্বাসী আর অবিশ্বাসীদের পার্থক্য বুঝানোর জন্য) আল্লাহ (দুইজন লোকের) উপমা পেশ করছেন: একজন অন্যের মালিকানাধীন দাস (অবিশ্বাসী), যার নিজের কিছু করার ক্ষমতা নেই। আরেকজন এমন লোক (বিশ্বাসী) যাকে আমি আমার পক্ষ থেকে উত্তম জীবিকা দান করেছি এবং সে নিজের থেকেই গোপনে ও প্রকাশ্যে ব্যয় করে। এই দুই ধরনের মানুষ কি সমান হবে? সকল প্রশংসা আল্লাহর; তবে তাদের অধিকাংশই জানে না। ",
  "(বিষয়টি বুঝানোর জন্য) আল্লাহ আরও দুই ব্যক্তির উপমা পেশ করছেন: তাদের একজন বোবা (অবিশ্বাসী), যে কিছুই করতে পারে না এবং সে তার মালিকের ওপর একটি বোঝা। মালিক তাকে যেখানেই (যে কাজেই) পাঠায়, সে ভাল কিছু করতে পারে না। এই ব্যক্তি আর ঐ ব্যক্তি (বিশ্বাসী) কি সমান হবে, যে ন্যায়ের আদেশ দেয় এবং সে (নিজেও) সঠিক পথে আছে।\n",
  "আসমান ও জমিনের অদৃশ্য রহস্য আল্লাহর কাছেই রয়েছে। কেয়ামতের ব্যাপারটি তো কেবল চোখের পলকের মত, কিংবা তা আরো কাছের (দ্রুত)। নিশ্চয়ই আল্লাহ সবকিছু করতে সক্ষম। ",
  "আল্লাহ তোমাদেরকে তোমাদের মায়ের পেট থেকে বের করেছেন। তখন তোমরা কিছুই জানতে না। তিনি তোমাদেরকে কান, চোখ ও হৃদয় দিয়েছেন, যাতে তোমরা কৃতজ্ঞতা প্রকাশ কর। ",
  "তারা কি শূন্য আকাশে উড্ডয়নরত পাখিদের দেখে না? আল্লাহই তো তাদেরকে ধরে (আকাশে ভাসমান) রাখছেন। এতে ঈমানদার লোকদের জন্য অবশ্যই নিদর্শন রয়েছে। ",
  "আল্লাহ তোমাদের জন্য তোমাদের ঘরে বসবাসের ব্যবস্থা করেছেন। তিনি তোমাদের জন্য পশুর চামড়া থেকে ঘর (তাঁবু) তৈরির ব্যবস্থা করেছেন— যা তোমরা ভ্রমণকালে ও কোথাও অবস্থানকালে হালকা (সহজে বহনযোগ্য) পাচ্ছ— এবং তার পশম, লোম ও চুল থেকে আসবাবপত্র ও কিছুকালের জন্য ভোগ্যসামগ্রী তৈরির ব্যবস্থা করেছেন। ",
  "আল্লাহ তাঁর সৃষ্ট বস্তু থেকে তোমাদের জন্য ছায়ার ব্যবস্থা করেছেন, পাহাড়ে আশ্রয়স্থল বানিয়ে দিয়েছেন, এমন পোশাক দিয়েছেন যা তোমাদেরকে তাপ থেকে রক্ষা করে, আবার এমন পোশাকও (বর্ম) দিয়েছেন যা তোমাদেরকে যুদ্ধের সময় রক্ষা করে। এভাবেই তিনি তোমাদের জন্য তাঁর নেয়ামত পূর্ণ করেছেন, যাতে তোমরা (তাঁর কাছে) আত্মসমর্পণ কর। ",
  "তারা যদি মুখ ফিরিয়ে নেয় তাহলে (জেনে রাখ,) তোমার দায়িত্ব কেবল স্পষ্টভাবে (বার্তা) পৌঁছে দেওয়া। ",
  "তারা আল্লাহর নেয়ামত চেনে; তারপরও তা অস্বীকার করে। তাদের অধিকাংশই কাফের। \n",
  "(স্মরণ করো) যেদিন আমি প্রত্যেক জাতি থেকে একজন সাক্ষী দাঁড় করাব; তখন কাফেরদেরকে (কোন কৈফিয়ত পেশ করার) অনুমতি দেওয়া হবে না এবং তাদেরকে তওবা করারও সুযোগ দেওয়া হবে না। ",
  "আর জালেমরা যখন শাস্তি দেখতে পাবে তখন তা আর লঘু করা হবে না এবং তাদেরকে কোন অবকাশও দেওয়া হবে না। ",
  "আর যারা শরীক করত তারা (মুশরিকরা) যখন তাদের শরীকদেরকে দেখতে পাবে তখন বলবে, “হে আমাদের প্রভু! এরাই আমাদের সেইসব শরীক যাদেরকে আমরা তোমার পরিবর্তে ডাকতাম।” তখন ঐ শরীকরা মুশরিকদের দিকে কথাটি ছুঁড়ে মারবে (তাৎক্ষণিকভাবে বলে উঠবে), “তোমরা অবশ্যই মিথ্যাবাদী।” ",
  "সেদিন তারা আল্লাহর কাছে আত্মসমর্পণ করবে এবং তারা যা কিছু মিথ্যা বানাতো তা (মিথ্যা দেব-দেবী ইত্যাদি) তাদের থেকে উধাও হয়ে যাবে। ",
  "যারা কুফরি করে ও আল্লাহর পথে বাধা সৃষ্টি করে, আমি তাদেরকে আযাবের পর আজাব বৃদ্ধি করব; কারণ তারা অশান্তি সৃষ্টি করত। ",
  "আর (স্মরণ করো) যেদিন আমি প্রত্যেক জাতির মাঝে তাদের নিজেদের মধ্য থেকেই তাদের বিরুদ্ধে একজন সাক্ষী দাঁড় করাব এবং এদের বিরুদ্ধে তোমাকে সাক্ষী হিসেবে নিয়ে আসব। আমি তোমার কাছে সবকিছুর সুস্পষ্ট বর্ণনা এবং আত্মসমর্পণকারীদের জন্য পথ-নির্দেশ, অনুগ্রহ ও সুসংবাদরূপে কিতাব (কোরআন) নাযিল করেছি।\n",
  "নিশ্চয়ই আল্লাহ ন্যায়পরায়ণতা, সৎকাজ ও আত্মীয়-স্বজনকে দান করার নির্দেশ দেন এবং অশ্লীলতা, অসৎকাজ ও বাড়াবাড়ি করতে নিষেধ করেন। তিনি তোমাদেরকে সদুপদেশ দেন, যাতে তোমরা শিক্ষাগ্রহণ কর। ",
  "তোমরা যখন ওয়াদা করো তখন আল্লাহর ওয়াদা পূরণ করবে এবং আল্লাহকে জামিন করে দৃঢ় শপথ করার পর তা ভঙ্গ করবে না। তোমরা যা করো আল্লাহ তা নিশ্চয়ই জানেন। ",
  "তোমরা ঐ নারীর মত হয়ো না যে তার সুতা শক্ত করে পাকানোর পর তা টুকরা টুকরা করে ছিঁড়ে নষ্ট করে। তোমরা একদল অন্যদলের চেয়ে অধিক লাভবান হওয়ার জন্য পরস্পরকে ধোঁকা দেওয়ার কৌশল হিসেবে নিজেদের শপথকে ব্যবহার করে থাক। আসলে এর দ্বারা আল্লাহ তোমাদেরকে পরীক্ষা করেন। আর তোমরা যে বিষয়ে মতভেদ করতে কেয়ামতের দিন তিনি তা তোমাদের জন্য অবশ্যই স্পষ্ট করে দেবেন। ",
  "ইচ্ছা করলে আল্লাহ তোমাদের সবাইকে এক জাতি করে দিতে পারতেন, কিন্তু তিনি যাকে চান পথভ্রষ্ট করেন এবং যাকে চান পথের সন্ধান দেন। আর তোমরা যা করতে সে সম্পর্কে তোমাদেরকে প্রশ্ন করা হবে। ",
  "তোমরা পরস্পরকে ধোঁকা দেওয়ার জন্য নিজেদের শপথকে ব্যবহার করো না। তাতে পা স্থির হওয়ার পর পিছলে যাবে এবং আল্লাহর পথে (মানুষকে) বাধা দেওয়ার কারণে তোমরা শাস্তি আস্বাদন করবে। তোমাদের জন্য ভয়ানক শাস্তি রয়েছে। ",
  "তোমরা আল্লাহর (সাথে কৃত) ওয়াদার বিনিময়ে সামান্য মূল্য গ্রহণ করো না (তুচ্ছ জাগতিক স্বার্থে আল্লাহর ওয়াদা বিকিয়ে দিও না)। আসলে আল্লাহর কাছে যা আছে তোমাদের জন্য তা-ই উত্তম, যদি তোমরা জানতে। ",
  "তোমাদের কাছে যা আছে তা নিঃশেষ হয়ে যাবে, পক্ষান্তরে আল্লাহর কাছে যা আছে তা স্থিতিশীল। যারা ধৈর্যধারণ করে তাদেরকে অবশ্যই আমি তাদের শ্রেষ্ঠ কাজের পুরস্কার দেব। ",
  "যে পুরুষ বা নারী ঈমানদার অবস্থায় সৎকাজ করবে তাকে আমি উত্তম জীবন দান করব এবং অবশ্যই তাদেরকে তাদের শ্রেষ্ঠ কাজের পুরস্কার দেব। ",
  "অতএব, যখন কোরআন পাঠ করবে তখন বিতাড়িত (অভিশপ্ত) শয়তান থেকে আল্লাহর আশ্রয় চাইবে। ",
  "আসলে তার (শয়তানের) সেই সব লোকদের ওপর কোন আধিপত্য নেই যারা (সত্যকে) বিশ্বাস করে এবং তাদের প্রভুর ওপর ভরসা করে। ",
  "তার আধিপত্য আছে কেবল তাদেরই ওপর যারা তাকে বন্ধুরূপে গ্রহণ করে এবং যারা আল্লাহর সাথে শরীক করে। \n",
  "আমি যখন (কোরআনের) একটি আয়াতকে আরেকটি আয়াতের স্থলে পরিবর্তন করি—আল্লাহ যা নাযিল করেন সে সম্পর্কে তো তিনিই ভাল জানেন—তখন তারা বলে, “তুমি তো কেবল মনগড়া কথা বল।” (তাদের এ কথা ঠিক নয়) বরং তাদের অধিকাংশই জানে না। ",
  "তুমি বলে দাও যে, পবিত্র আত্মা (জিবরাঈল) মুমিনদেরকে সুদৃঢ় করার জন্য এবং মুসলমানদের জন্য পথ-নির্দেশ ও সুসংবাদস্বরূপ তোমার প্রভুর পক্ষ থেকে সত্যসহ এই কোরআন নিয়ে এসেছেন। ",
  "আমি জানি, তারা বলছে, “আসলে তাঁকে একজন মানুষ শিক্ষা দেয়।” তারা যে লোকটির দিকে ইঙ্গিত করে এমন কথা বলে তার ভাষা তো শুদ্ধ আরবী নয়; অথচ এই কোরআনের ভাষা স্পষ্ট আরবী ভাষা। ",
  "যারা আল্লাহর আয়াতসমূহ বিশ্বাস করে না তাদেরকে আল্লাহ পথ প্রদর্শন করেন না এবং তাদের জন্য রয়েছে যন্ত্রণাদায়ক শাস্তি। ",
  "যারা আল্লাহর আয়াতসমূহ বিশ্বাস করে না বস্তুত তারাই মিথ্যা রচনা করে এবং তারাই মিথ্যাবাদী; ",
  "(তাদের ওপর আল্লাহর ক্রোধ রয়েছে) যারা ঈমান আনার পর আল্লাহর সাথে কুফরি করে, তারা ব্যতীত যাদের ওপর বলপ্রয়োগ করা হয় (অর্থাৎ যাদেরকে কুফরি করতে বাধ্য করা হয়) অথচ ঈমানে তাদের মন প্রশান্ত; বরং যারা কুফরিতে মন খুলে দেয় (অর্থাৎ মন থেকেই কুফরি করে), তাদের ওপরই আল্লাহর ক্রোধ। এদের জন্য ভয়ানক শাস্তিও রয়েছে। ",
  "এটা এজন্য যে, তারা পরকালের চেয়ে দুনিয়ার জীবনকে অধিক পছন্দ করে, আর আল্লাহ কাফেরদেরকে সুপথ দেখান না। ",
  "ওরা তো তারাই যাদের অন্তর, কান ও চোখ আল্লাহ সীল করে দিয়েছেন এবং ওরাই অমনোযোগী। ",
  "কোন সন্দেহ নেই যে, পরকালে ওরাই ক্ষতিগ্রস্ত হবে। ",
  "যারা নির্যাতন ভোগের পর হিজরত করেছে, তারপর জেহাদ করেছে ও ধৈর্য ধরেছে, তাদের জন্য এসবকিছুর পরে অবশ্যই তোমার প্রভু ক্ষমাশীল, পরম দয়ালু।\n",
  "(সে দিনটি স্মরণ করো) যেদিন প্রত্যেকেই আত্মপক্ষ সমর্থন করার জন্য উপস্থিত হবে, প্রত্যেককে তার কাজের ফল পুরোপুরি দেওয়া হবে এবং তাদের প্রতি কোন অন্যায় করা হবে না। ",
  "আল্লাহ একটি জনপদের (মক্কা) উদাহরণ দিচ্ছেন। জনপদটি ছিল নিরাপদ ও নিশ্চিন্ত। সেখানে সব জায়গা থেকে পর্যাপ্ত জীবিকা আসত। তারপর সেটি (তার অধিবাসীরা) আল্লাহর নেয়ামতসমূহের প্রতি অকৃতজ্ঞতা প্রকাশ করল। তখন আল্লাহ তাদের কৃতকর্মের জন্য জনপদটিকে ক্ষুধা ও ভীতির স্বাদ আস্বাদন করালেন। ",
  "তাদের কাছে তাদের মধ্য থেকেই একজন রসূল এল। তারা তাকে অস্বীকার করল। ফলে আজাব ওদেরকে পাকড়াও করল। আর ওরা ছিল জালেম। ",
  "অতএব, আল্লাহ তোমাদেরকে যেসব হালাল ও পবিত্র বস্তু দান করেছেন তা থেকে আহার করো আর আল্লাহর নেয়ামতের শুকরিয়া আদায় করো, যদি তোমরা কেবল তাঁরই ইবাদত কর। ",
  "আল্লাহ তো তোমাদের জন্য মৃতপ্রাণীর মাংস, রক্ত, শূকরের মাংস এবং যে প্রাণী আল্লাহ ছাড়া অন্যের নামে জবাই করা হয় তার মাংস হারাম করেছেন। তবে কেউ যদি অবাধ্য না হয়ে কিংবা সীমালংঘন না করে (এর কোনটি খেতে) নিতান্ত বাধ্য হয় তাহলে নিশ্চয়ই আল্লাহ ক্ষমাশীল, দয়ালু। ",
  "তোমাদের জিহবা মিথ্যায় অভ্যস্ত বলে আল্লাহর নামে মিথ্যা আরোপ করার জন্য বল না, “এটা হালাল আর এটা হারাম”। যারা আল্লাহর নামে মিথ্যা আরোপ করে তারা কখনও সফল হয় না। ",
  "(তাদের) স্বল্পকালীন ভোগমাত্র। (তারপর) তাদের জন্য যন্ত্রণাদায়ক শাস্তি রয়েছে। ",
  "ইহুদিদের জন্য আমি যা কিছু হারাম করেছিলাম তা তোমার কাছে পূর্বেই বর্ণনা করেছি। আমি তাদের প্রতি কোন জুলুম করিনি, কিন্তু তারাই নিজেদের প্রতি জুলুম করত। ",
  "যারা অজ্ঞতাবশত খারাপ কাজ করে এবং পরক্ষণেই তওবা করে আর ভাল কাজ করে তাদের জন্য নিশ্চয়ই তোমার প্রভু ক্ষমাশীল, দয়ালু।\n",
  "নিশ্চয়ই ইবরাহীম ছিল একটি জাতির প্রতীক, আল্লাহর অনুগত ও একনিষ্ঠ। সে মুশরিকদের দলভুক্ত ছিল না। ",
  "সে ছিল আল্লাহর নেয়ামতসমূহের প্রতি কৃতজ্ঞ। তিনি তাকে মনোনীত করেছিলেন এবং সঠিক পথে পরিচালিত করেছিলেন। ",
  "আমি তাকে দুনিয়ায় কল্যাণ দিয়েছিলাম। আর আখেরাতেও সে সৎকর্মশীলদের অন্তর্ভুক্ত হবে। ",
  "অতঃপর তোমার কাছে প্রত্যাদেশ পাঠিয়েছি যে, একনিষ্ঠ ইবরাহীমের মতাদর্শ অনুসরণ কর। সে মুশরিকদের অন্তর্ভুক্ত ছিল না। ",
  "শনিবার (উদযাপন) তো তাদের জন্যই বিধিবদ্ধ করা হয়েছিল যারা সে ব্যাপারে মতভেদ করেছিল। আর তারা যে ব্যাপারে মতভেদ করত, তোমার প্রভু কেয়ামতের দিন তাদের মধ্যে অবশ্যই তা মীমাংসা করবেন। ",
  "প্রজ্ঞা ও সদুপদেশ দ্বারা (মানুষকে) তোমার প্রভুর পথে ডাকবে এবং তাদের সাথে উৎকৃষ্টতম পন্থায় বিতর্ক করবে। তোমার প্রভুর পথ থেকে যে বিচ্যুত হয়েছে তাকে তিনিই সবচেয়ে বেশি জানেন। আবার যারা সঠিক পথে রয়েছে তাদেরকেও তিনিই সবচেয়ে বেশি জানেন। ",
  "যদি তোমরা (শত্রুদেরকে) শাস্তি দাও তাহলে যে শাস্তি তোমাদেরকে দেওয়া হয়েছে তোমরাও তার অনুরূপ শাস্তি দেবে। আর যদি ধৈর্যধারণ করো তাহলে ধৈর্যশীলদের জন্য সেটাই উত্তম। ",
  "তুমি ধৈর্যধারণ করো। তোমার ধৈর্য তো আল্লাহর সাহায্য ছাড়া নয়। আর তাদের আচরণে দুঃখিত হয়ো না এবং তারা যে চক্রান্ত করছে সেজন্য কষ্ট পেয়ো না। ",
  "আল্লাহ তো তাদের সাথেই আছেন যারা তাকওয়া অবলম্বন করে এবং যারা সৎকর্মশীল।",
  "পবিত্রতা ও মহিমা সেই মহান সত্তার, যিনি তাঁর বান্দাকে রাতে ভ্রমণ করিয়েছেন (মক্কার) মাসজিদুল হারাম থেকে (জেরুজালেমের) মাসজিদুল আকসা পর্যন্ত—যার আশপাশ আমি বরকতময় করেছি—তাকে আমার নিদর্শনসমূহ দেখানোর জন্য। নিশ্চয়ই তিনি সবকিছু শোনেন, সবকিছু দেখেন।",
  "আমি মূসাকে কিতাব দিয়েছিলাম এবং একে বনী ইসরাঈলের জন্য একটি দিক-নির্দেশনা করে দিয়েছিলাম, (এই নির্দেশ দিয়ে) যে, “তোমরা আমাকে ছাড়া অন্য কাউকে কর্মবিধায়ক বানিও না।” ",
  "“হে তাদের বংশধরগণ, যাদেরকে আমি নূহের সাথে (জাহাজে) আরোহণ করিয়েছিলাম! নিশ্চয়ই সে ছিল (আমার) এক পরম কৃতজ্ঞ বান্দা।” ",
  "আমি বনী ইসরাঈলের প্রতি কিতাবে ঘোষণা দিয়েছিলাম যে, দুনিয়ায় তোমরা দুঞ্চবার বিপর্যয় সৃষ্টি করবে এবং বড়রকম ঔদ্ধত্য প্রদর্শন করবে। ",
  "অতঃপর যখন ঐদুটোর প্রথমটির ওয়াদা এসেছিল তখন আমি তোমাদের বিরুদ্ধে আমার প্রচণ্ড শক্তিশালী বান্দাদেরকে পাঠিয়েছিলাম। তারা (শাস্তি দেওয়ার জন্য তোমাদের) ঘরবাড়ির ভিতরে প্রবেশ করেছিল। এটা একটা কার্যকর ওয়াদা ছিল। ",
  "তারপর তাদের বিরুদ্ধে আবার তোমাদের পালা (ক্ষমতা) ফিরিয়ে দিয়েছিলাম; ধন-সম্পদ ও পুত্রসন্তান দ্বারা তোমাদেরকে সাহায্য করেছিলাম এবং তোমাদেরকে সংখ্যাগরিষ্ঠ করেছিলাম। ",
  "তোমরা ভাল কাজ করলে নিজেদের জন্যই করবে, আর খারাপ কাজ করলে তাও নিজেদের জন্যই (করবে)। তারপর যখন (ঐ দুটোর) দ্বিতীয়টির ওয়াদা এসেছিল তখন (তাদেরকে পাঠিয়েছিলাম) যাতে তারা তোমাদের মুখমণ্ডল বিকৃত করে, প্রথমবার যেভাবে প্রবেশ করেছিল সেভাবে মসজিদে প্রবেশ করে এবং যাতেই চড়াও হয় সব তছনছ করে দেয়। ",
  "হয়তো তোমাদের প্রভু তোমাদের প্রতি অনুগ্রহ করবেন (যদি তোমরা তার কথামতো চল)। কিন্তু যদি আবার আগের আচরণ (অবাধ্যতা) করো তাহলে আমিও আবার আগের আচরণ (শাস্তির ব্যবস্থা) করব। আর জাহান্নামকে আমি কাফেরদের জন্য কারাগার বানিয়েছি। ",
  "নিশ্চয়ই এই কোরআন সর্বাধিক সঠিক পথ দেখায় এবং সৎকর্মশীল মুমিনদেরকে এই সুসংবাদ দেয় যে, তাদের জন্য বড় পুরস্কার রয়েছে। ",
  "আর যারা পরকালে বিশ্বাস করে না তাদের জন্য আমি যন্ত্রণাদায়ক শাস্তি প্রস্তুত রেখেছি।\n",
  "মানুষ যেভাবে কল্যাণ কামনা করে সেভাবে অকল্যাণও কামনা করে। মানুষ বড়ই তাড়াহুড়াপ্রবণ। ",
  "আমি রাত ও দিনকে দুঞ্চটি নিদর্শন বানিয়েছি। অতঃপর রাতের নিদর্শনকে (অন্ধকার দ্বারা) নিষপ্রভ করেছি আর দিনের নিদর্শনকে আলোকপ্রদ করেছি; যাতে তোমরা তোমাদের প্রভুর অনুগ্রহ (জীবিকা) সন্ধান করতে পার এবং বছরের সংখ্যা ও হিসাব জানতে পার। আমি তো সবকিছুই বিস্তারিতভাবে বর্ণনা করেছি। ",
  "আমি প্রত্যেক মানুষের কাজ তার গলায় বেঁধে রেখেছি। আর কেয়ামতের দিন তার জন্য একটি কিতাব (লিখিত বিবরণ) বের করব যা সে খোলা অবস্থায় পাবে। ",
  "(তাকে বলা হবে) “তোমার কিতাবটি পড়। আজ তোমার বিরুদ্ধে হিসাব গ্রহণকারী হিসেবে তুমি নিজেই যথেষ্ট।” ",
  "যে সৎপথে চলে সে নিজের কল্যাণের জন্যই সৎপথে চলে। আবার যে বিপথগামী হয় সে নিজের অকল্যাণের জন্যই বিপথগামী হয়। একজন আরেকজনের ভার বহন করে না। আর রসূল না পাঠানো পর্যন্ত আমি (কাউকে) শাস্তি দেই না। ",
  "আমি যখন কোন জনপদ ধ্বংস করতে মনস্থ করি তখন তার বিলাসজীবন যাপনকারীদেরকে (আমার আনুগত্যের) নির্দেশ দেই, কিন্তু তারা সেখানে পাপাচার করে; তখন তার বিরুদ্ধে দণ্ডাজ্ঞা অবধারিত হয়ে যায় এবং আমি তাকে একেবারে ধ্বংস করে দেই। ",
  "নূহের পর আমি কত প্রজন্ম ধ্বংস করেছি! নিজের বান্দাদের পাপের খবর রাখা ও তা দেখার জন্য তোমার প্রভুই যথেষ্ট। ",
  "যে দুনিয়া (দুনিয়ার সুখ-শান্তি) চায় তার জন্য আমি যাকে যা দিতে চাই দ্রুত দিয়ে দেই। তারপর তার জন্য জাহান্নাম নির্ধারণ করি, যাতে সে নিন্দিত-বিতাড়িত অবস্থায় প্রবেশ করবে। ",
  "আর যে আখেরাত চায় এবং তার জন্য ঈমান সহকারে যথাযথ চেষ্টা করে, এমন লোকদের চেষ্টা প্রশংসিত (পুরস্কারযোগ্য) হয়ে থাকে। ",
  "আমি এদেরকে এবং ওদেরকে প্রত্যেককে তোমার প্রভুর দান থেকে সাহায্য করে থাকি। তোমার প্রভুর দান (কারো জন্য) নিষিদ্ধ নয়। ",
  "লক্ষ্য করো, আমি কীভাবে তাদের কতককে কতকের ওপর শ্রেষ্ঠত্ব দিয়েছি। আর মর্যাদায় ও শ্রষ্েঠেত্ব তো পরকালই বড়। ",
  "আল্লাহর সাথে অন্য কোন উপাস্য সাব্যস্ত করো না। তাহলে তুমি নিন্দিত ও লাঞ্ছিত হয়ে পড়বে।\n",
  "তোমার প্রভু আদেশ করেছেন যে, তোমরা কেবল তাঁরই ইবাদত করবে এবং পিতামাতার প্রতি সদ্ব্যবহার করবে। যদি তাদের একজন অথবা উভয়জন তোমার কাছে (তোমার সংসারে অথবা তোমার জীবদ্দশায়) বার্ধক্যে উপনীত হয় তাহলে তাদেরকে (বিরক্তি কিংবা অসম্মানসূচক শব্দ) জ্ঞউফ্‌ঞ্চ বলবে না এবং তাদের সাথে ধমকের সুরে কথা বলবে না; বরং তাদের সাথে ভাল (সম্মানজনক) কথা বলবে। ",
  "আর মমতায় তাদের প্রতি বশ্যতার ডানা নত করে দেবে (তাদের সাথে বিনীত আচরণ করবে) আর বলবে, “হে প্রভু! আমার পিতামাতার প্রতি দয়া করো, যেমন তারা আমাকে ছোট থাকতে (দয়া দিয়ে) লালনপালন করেছেন।” ",
  "তোমাদের প্রভু তোমাদের মনের কথা ভাল করে জানেন। তোমরা যদি সৎ হও তাহলে অবশ্যই তিনি তওবাকারীদের প্রতি ক্ষমাশীল রয়েছেন। ",
  "আত্মীয়কে তার হক দিয়ে দাও; মিসকীন ও মুসাফিরকেও; আর মোটেও অপব্যয় করো না। ",
  "অপব্যয়কারীরা শয়তানদের ভাই। আর শয়তান তার প্রভুর প্রতি বড়ই অকৃতজ্ঞ। ",
  "আর তোমার প্রভুর কাছ থেকে প্রত্যাশিত কোন অনুগ্রহের অপেক্ষায় থাকাকালে যদি তাদের থেকে (কখনও) মুখ ফিরিয়ে রাখ (আপাতত তাদেরকে কিছু দিতে না পার) তাহলে তাদের সাথে নম্রভাবে কথা বলবে। ",
  "তোমার হাত গ্রীবায় আবদ্ধ রেখো না (একেবারে ব্যয়কুণ্ঠ হয়ো না) কিংবা তা পুরোপুরি প্রসারিত করো না (একেবারে মুক্তহস্ত হয়ো না)। তাহলে তিরস্কৃত কিংবা নিঃস্ব হয়ে পড়বে। ",
  "তোমার প্রভু যাকে চান তার জীবিকা বাড়িয়ে দেন আবার সংকুচিত করেন। নিশ্চয়ই তিনি তাঁর বান্দাদের সব খবর রাখেন এবং তাদের সবকিছু দেখেন। \n",
  "অভাবের ভয়ে তোমরা তোমাদের সন্তানদেরকে হত্যা করো না। আমিই তাদের রুজির ব্যবস্থা করি; এবং তোমাদেরও। তাদেরকে হত্যা করা নিশ্চয়ই একটি বড় পাপ। ",
  "ব্যভিচারের কাছেও যেয়ো না। এটা একটা খারাপ কাজ এবং নিকৃষ্ট পথ। ",
  "আল্লাহ যাকে হত্যা করা নিষিদ্ধ করেছেন ন্যায্য কারণ ছাড়া তাকে হত্যা করো না। যাকে অন্যায়ভাবে হত্যা করা হয় তার উত্তরাধিকারীকে তো আমি (কেসাস বা দিয়াত গ্রহণ অথবা ক্ষমা করার) ক্ষমতা দিয়েছি; তবে সে যেন হত্যার ব্যাপারে বাড়াবাড়ি না করে। (ইসলামের বিধানে) নিশ্চয়ই সে সাহায্যপ্রাপ্ত। ",
  "বয়োপ্রাপ্ত না হওয়া পর্যন্ত সুন্দরতম পদ্ধতি ছাড়া এতিমের সম্পদের কাছেও যাবে না। আর ওয়াদা পূরণ করবে। ওয়াদা সম্পর্কে নিশ্চয়ই জিজ্ঞাসা করা হবে। ",
  "মাপের সময় তোমরা মাপ পুরোপুরি দেবে এবং সঠিক নিক্তিতে ওজন করবে। এটাই কল্যাণকর এবং পরিণামে এটাই শ্রেয়তর। ",
  "যে বিষয়ে তোমার কোন জ্ঞান নেই তার পেছনে লেগো না। কান, চোখ ও অন্তর এগুলোর প্রত্যেকটি সম্পর্কে জিজ্ঞাসা করা হবে। ",
  "জমিনে দম্ভভরে চলো না। তুমি তো জমিনকে বিদীর্ণ করতে পারবে না কিংবা পর্বতের উচ্চতায়ও পৌঁছাতে পারবে না। ",
  "এসবের মধ্যে প্রতিটি খারাপ কাজ তোমার প্রভুর কাছে অপছন্দনীয়। ",
  "এটি তোমার প্রভু কর্তৃক তোমাকে ওহীর মাধ্যমে প্রদত্ত একটি হেকমত। আল্লাহর সাথে অন্য কোন উপাস্য দাঁড় করো না। তাহলে অভিযুক্ত ও প্রত্যাখ্যাত অবস্থায় জাহান্নামে নিক্ষিপ্ত হবে। ",
  "তোমাদের প্রভু কি পুত্র গ্রহণের জন্য তোমাদেরকে মনোনীত করেছেন এবং তিনি নিজে ফেরেশতাদের মধ্য থেকে কন্যা গ্রহণ করেছেন? নিশ্চয়ই তোমরা একটা গুরুতর কথা বলছ।\n",
  "অবশ্যই আমি এই কোরআনে (সবকিছু) বিস্তারিতভাবে বর্ণনা করেছি, যাতে তারা উপদেশ গ্রহণ করে। কিন্তু এতে (দেখছি) কেবল তাদের বিরূপ মনোভাবই বৃদ্ধি পাচ্ছে। ",
  "বল, “যদি তাঁর সাথে আরো উপাস্য থাকত, যেমনটি ওরা বলছে, তাহলে অবশ্যই তারা আরশের মালিক (আল্লাহ) পর্যন্ত পৌঁছার পথ অন্বেষণ করত।” ",
  "তিনি পবিত্র এবং তারা যা বলছে তা থেকে অনেক ঊর্ধ্বে। ",
  "সাত আসমান ও পৃথিবী এবং এগুলোর মধ্যে যারা আছে সবাই তাঁর পবিত্রতা বর্ণনা করছে। এমন কিছু নেই যা তাঁর পবিত্রতা ও প্রশংসা বর্ণনা করে না। তবে তোমরা তাদের পবিত্রতা বর্ণনার ভাষা বুঝতে পার না। নিশ্চয়ই তিনি অত্যন্ত সহনশীল, ক্ষমাপরায়ণ। ",
  "তুমি যখন কোরআন পাঠ করো তখন আমি তোমার মধ্যে ও যারা পরকালে বিশ্বাস করে না তাদের মধ্যে একটি প্রচ্ছন্ন পর্দা স্থাপন করি (যাতে তারা শুনতে না পায়)। ",
  "আর তাদের অন্তরের ওপর আবরণ দিয়ে দেই যেন তারা তা (কোরআন) বুঝতে না পারে এবং তাদের কানে দিয়ে দেই বধিরতা। (ফলে) কোরআনে তুমি যখন তোমার একক প্রভুর কথা আলোচনা করো তখন তারা বিমুখতায় পৃষ্ঠ প্রদর্শন করে। ",
  "তারা তোমার কথা শ্রবণকালে যা শোনে আমি তা ভাল জানি এবং তারা গোপনে আলোচনাকালে জালেমরা যে বলে, “তোমরা তো এক যাদুগ্রস্ত ব্যক্তির অনুসরণ করছ” আমি তাও জানি। ",
  "দেখ, ওরা তোমার জন্য কীভাবে উপমা পেশ করছে। অতএব, ওরা পথভ্রষ্ট হয়েছে; তাই কোন পথ পাচ্ছে না। ",
  "তারা বলে, “আমরা যখন হাড়গোড় ও ধ্বংসাবশেষ হয়ে যাব তারপরও কি আমরা এক নতুন সৃষ্টিরূপে পুনরুত্থিত হব?” ",
  "বল, “তোমরা পাথর কিংবা লোহা হও, ",
  "অথবা অন্য কোন সৃষ্টবস্তু যা তোমাদের চিন্তায় (পুনরায় সৃষ্টির জন্য) বড় মনে হয় (তারপরও তোমাদেরকে পুনরায় সৃষ্টি করা হবে)।” তারা বলবে, “কে আমাদেরকে আবার সৃষ্টি করবে?” বল, “তিনিই, যিনি তোমাদেরকে প্রথমবার সৃষ্টি করেছেন।” তখন তারা তোমার সামনে মাথা নাড়বে আর বলবে, “তা কবে?” বল, “হয়তো শিগগিরই হবে।” ",
  "“যেদিন তিনি তোমাদেরকে ডাক দেবেন আর তোমরা তাঁর প্রশংসা করতে করতে তাঁর ডাকে সাড়া দেবে; এবং তোমাদের মনে হবে, (পৃথিবীতে) তোমরা খুব কম সময়ের জন্য অবস্থান করেছিলে।”\n",
  "আর আমার বান্দাদেরকে বলবে, তারা যেন তাই বলে যা সবচেয়ে ভাল। নিশ্চয়ই শয়তান তাদের মধ্যে বিভেদ সৃষ্টির প্ররোচনা দেয়। শয়তান তো মানুষের প্রকাশ্য শত্রু। ",
  "তোমাদের প্রভু তোমাদের সম্বন্ধে ভাল জানেন। তিনি যদি চান তোমাদের প্রতি অনুগ্রহ করবেন কিংবা যদি চান তোমাদেরকে শাস্তি দেবেন। আমি তোমাকে তাদের কর্মবিধায়ক করে পাঠাইনি। ",
  "আসমান ও জমিনে যারা আছে তোমার প্রভু তাদের সম্বন্ধে ভাল জানেন। আমি নবীদের কতককে কতকের ওপর মর্যাদা দিয়েছি এবং দাউদকে যাবূর দিয়েছি। ",
  "বল, “আল্লাহ ব্যতীত তোমরা যাদেরকে উপাস্য মনে করো তাদেরকে ডাক। দেখবে, তারা তোমাদের কষ্ট দূর করার কিংবা তা পরিবর্তন করার ক্ষমতা রাখে না।” ",
  "তারা যাদেরকে ডাকে তারা নিজেরাই তো কে নিকটতর হবে সেজন্য তাদের প্রভুর নৈকট্যলাভের উপায় অন্বেষণ করে, তাঁর অনুগ্রহ কামনা করে এবং তাঁর শাস্তির ভয় করে। তোমার প্রভুর শাস্তি তো ভয়েরই বস্তু। ",
  "এমন কোন জনপদ নেই যাকে আমি কেয়ামতের আগে ধ্বংস করব না কিংবা (তার অধিবাসীদেরকে) কঠোর শাস্তি দেব না। এ কথা কিতাবেই লিপিবদ্ধ আছে। ",
  "আমি কেবল এজন্যই নিদর্শন পাঠানো থেকে বিরত থেকেছি যে, পূর্ববর্তীরা তা অস্বীকার করেছিল। স্পষ্ট এক নিদর্শন হিসেবে আমি ছামূদ জাতিকে উষ্ট্রী দিয়েছিলাম, কিন্তু তারা তার সাথে অন্যায় আচরণ করেছিল। আমি ভয় দেখানোর জন্যই নিদর্শন পাঠিয়ে থাকি। ",
  "(স্মরণ করো) যখন আমি তোমাকে বলেছিলাম, “তোমার প্রভু তো মানুষকে পরিবেষ্টন করে আছেন।” আর আমি তোমাকে যে দৃশ্য দেখিয়েছি সেটি এবং কোরআনে উল্লিখিত অভিশপ্ত গাছটি কেবল মানুষকে পরীক্ষার জন্যই দিয়েছি। আমি তাদেরকে ভয় দেখাই, কিন্তু এতে তাদের ঘোর অবাধ্যতাই বৃদ্ধি পায়।\n",
  "(স্মরণ করো) যখন আমি ফেরেশতাদেরকে বলেছিলাম, “তোমরা আদমকে সেজদা কর।” তখন ইবলীস ব্যতীত সবাই সেজদা করল। সে বলল, “ যাকে তুমি মাটি দ্বারা সৃষ্টি করেছো আমি কি তাকে সেজদা করব?” ",
  "সে বলল, “এটা কেমন কথা? তুমি আমার ওপর একে মর্যাদা দিলে! (ঠিক আছে) তুমি যদি আমাকে কেয়ামতের দিন পর্যন্ত সময় দাও তাহলে অল্প কয়েকজন ব্যতীত আমি এর বংশধরদেরকে সমূলে বিনাশ করে ছাড়ব (একেবারে পথভ্রষ্ট করে ফেলব)।” ",
  "তিনি বললেন, “যাও, তাদের মধ্যে যারা তোমাকে অনুসরণ করবে, জাহান্নামই হবে তোমাদের (সকলের) প্রতিফল, এক পরিপূর্ণ প্রতিফল।” ",
  "“তাদের মধ্য থেকে যাকে পার তোমার আওয়াজ দ্বারা প্ররোচিত করো, তোমার অশ্বারোহী ও পদাতিক বাহিনী নিয়ে তাদের ওপর আক্রমণ করো, ধন-সম্পদ ও সন্তান-সন্ততিতে তাদের অংশীদার হয়ে যাও এবং তাদেরকে প্রতিশ্রুতি দাও।” শয়তান তাদেরকে যে প্রতিশ্রুতি দেয় তা ধোঁকা ছাড়া কিছু নয়। ",
  "“আসলে আমার (খাঁটি) বান্দাদের ওপর তোমার কোন কর্তৃত্ব নেই এবং কর্মবিধায়ক হিসেবে তোমার প্রভুই যথেষ্ট।” ",
  "তোমাদের প্রভু হলেন তিনি যিনি তোমাদের জন্য সমুদ্রে নৌযান চালিত করেন, যাতে তোমরা তাঁর অনুগ্রহ (জীবিকা) সন্ধান করতে পার। নিশ্চয়ই তিনি তোমাদের প্রতি দয়াবান। ",
  "আর যখন সমুদ্রে (চলাকালে) তোমাদের ওপর বিপদ আসে তখন একমাত্র তিনি ছাড়া (অন্য) যাদেরকে তোমরা ডাক তারা (সব) উধাও হয়ে যায়। তারপর তিনি যখন তোমাদেরকে উদ্ধার করে ভূমিতে (তীরে) আনেন তখন তোমরা মুখ ফিরিয়ে নাও (তাঁর অবাধ্য হও)। মানুষ হচ্ছে বড় অকৃতজ্ঞ। ",
  "তোমরা কি তাহলে নিশ্চিন্ত যে, তিনি তোমাদেরকে নিয়ে তীরভূমির প্রান্ত দাবিয়ে দেবেন না কিংবা তোমাদের ওপর শিলাঝড় পাঠাবেন না? তখন তোমরা নিজেদের জন্য (ঐ আজাব থেকে রক্ষাকারী) কোন অভিভাবক পাবে না। ",
  "অথবা তোমরা কি নিশ্চিন্ত যে, তিনি তোমাদেরকে আরেকবার সমুদ্রে ফিরিয়ে নিয়ে তোমাদের ওপর প্রবল বাতাস পাঠাবেন না এবং কুফরি করার কারণে তোমাদেরকে নিমজ্জিত করবেন না? তখন সেখানে তোমরা আমার বিরুদ্ধে নিজেদের জন্য কোন সাহায্যকারী পাবে না। ",
  "অবশ্যই আমি আদম-সন্তানদেরকে (মানবজাতিকে) সম্মানিত করেছি, তাদেরকে স্থলে ও সাগরে চলাচলের বাহন দিয়েছি, উৎকৃষ্ট দ্রব্যাদি থেকে তাদের জীবিকার ব্যবস্থা করেছি এবং আমি যাদেরকে সৃষ্টি করেছি তাদের অনেকের চেয়ে তাদেরকে অধিক মর্যাদা দিয়েছি।\n",
  "(স্মরণ করো) যেদিন আমি সব মানুষকে যার যার নেতাসহ (অথবা আমলনামা কিংবা আসমানি কিতাবসহ) ডাকব। তখন যাদেরকে তাদের আমলনামা ডান হাতে দেওয়া হবে তারা তাদের আমলনামা পাঠ করবে। তাদের প্রতি সামান্যও অবিচার করা হবে না। ",
  "আর এই দুনিয়ায় যে অন্ধ (অর্থাৎ আল্লাহর নিদর্শনসমূহ দেখতে পায় না এবং তাঁর পথে চলে না) সে পরকালেও অন্ধ ও অধিকতর পথভ্রান্ত। ",
  "আমি তোমার কাছে ওহীর মাধ্যমে যা পাঠিয়েছি তা থেকে তারা তো তোমাকে সরিয়ে আনার উপক্রম করেছিল, যাতে তুমি আমার বিরুদ্ধে তার বিপরীত কিছু মিথ্যা বানিয়ে বল। আর তাহলেই তারা তোমাকে বন্ধুরূপে গ্রহণ করত। ",
  "আমি যদি তোমাকে অবিচল না রাখতাম তাহলে তুমি তাদের দিকে কিছুটা প্রায় ঝুঁকেই পড়তে। ",
  "তাহলে তো আমি তোমাকে জীবনে দ্বিগুণ আর মৃত্যুর পর দ্বিগুণ (শাস্তি) আস্বাদন করাতাম। তখন তুমি আমার বিরুদ্ধে নিজের জন্য কোন সাহায্যকারী পেতে না। ",
  "তারা তো তোমাকে এ ভূখণ্ড থেকে ভয় দেখিয়ে বের করে দেওয়ার উপক্রম করেছিল। তবে যদি তাই হত তাহলে তোমার পরে তারা নিজেরাও সেখানে অল্প কিছুকাল ছাড়া অবস্থান করতে পারত না। ",
  "তোমার পূর্বে আমি যেসব রসূল পাঠিয়েছিলাম তাদের ক্ষেত্রেও এ নিয়মই ছিল। তুমি আমার নিয়মের কোন পরিবর্তন পাবে না। \n",
  "সূর্য ঢলে পড়ার সময় থেকে রাতের অন্ধকার পর্যন্ত নামায আদায় করবে এবং ভোরে কোরআন পাঠ করবে। ভোরের কোরআন পাঠের অনেক সাক্ষী থাকে। ",
  "নিজের জন্য অতিরিক্ত ইবাদত হিসেবে কিছু রাত্রিজাগরণ করবে। তোমার প্রভু তোমাকে এক প্রশংসিত স্থানে উন্নীত করবেন। ",
  "বল, “হে আমার প্রভু! আমাকে ভালভাবে প্রবেশ করাও এবং ভালভাবে বের কর। আর আমার জন্য তোমার পক্ষ থেকে এক সহায়ক শক্তির ব্যবস্থা কর।” ",
  "বল, “সত্য এসে গেছে আর মিথ্যা অবলুপ্ত হয়েছে। মিথ্যা তো অবলুপ্ত হওয়ারই কথা।” ",
  "আমি কোরআনে এমন বিষয় নাযিল করি যা মুমিনদের জন্য আরোগ্য ও অনুগ্রহ। আর তা জালেমদের শুধু ক্ষতিই বৃদ্ধি করে। ",
  "আমি যখন মানুষকে নেয়ামত দান করি তখন সে মুখ ফিরিয়ে নেয় এবং (অহংকারে) দূরে সরে যায়, কিন্তু যখন সে বিপদে পড়ে তখন দারুণ হতাশাগ্রস্ত হয়। ",
  "বল, “প্রত্যেকেই নিজের স্বভাব অনুযায়ী কাজ করে; তবে কার পথ সঠিকতর, তোমার প্রভুই তা ভাল জানেন।”\n",
  "তারা তোমাকে রূহ (আত্মা) সম্পর্কে প্রশ্ন করে। বল, “রূহ হল আমার প্রভুর আদেশের ব্যাপার। (এ সম্পর্কে) তোমাদেরকে সামান্যই জ্ঞান দেওয়া হয়েছে।” ",
  "তোমার কাছে ওহীর মাধ্যমে যা পাঠিয়েছি (কোরআন), ইচ্ছা করলে আমি তা অবশ্যই ফিরিয়ে নিতে পারতাম। তখন ঐ ব্যাপারে তুমি নিজের জন্য আমার বিরুদ্ধে কোন কর্মবিধায়ক পেতে না। ",
  "তবে তোমার প্রভুর অনুগ্রহের কারণে (তা ফিরিয়ে নেওয়া হয়নি)। নিশ্চয়ই তোমার প্রতি তাঁর বিরাট অনুগ্রহ রয়েছে। ",
  "বল, “মানুষ ও জিনেরা যদি এই কোরআনের অনুরূপ কোন গ্রন্থ তৈরী করার জন্য একত্রিত হয় এবং একে অপরকে সাহায্য করে তবুও তারা তার অনুরূপ গ্রন্থ তৈরী করতে পারবে না।” ",
  "এই কোরআনে আমি মানুষের জন্য প্রতিটি দৃষ্টান্ত নানাভাবে বর্ণনা করেছি; কিন্তু অধিকাংশ মানুষ (সত্যকে) অস্বীকার করেছে, তারা শুধু অবিশ্বাসই করেছে। ",
  "তারা বলেছিল, “আমরা তোমার কথা বিশ্বাস করব না, যতক্ষণ না তুমি আমাদের জন্য ভূমি থেকে একটি ঝরনা প্রবাহিত করবে; ",
  "কিংবা তোমার খেজুর ও আঙ্গুরের একটি বাগান হবে এবং তার মাঝে তুমি যথার্থভাবে নদীনালা প্রবাহিত করবে; ",
  "অথবা তুমি যেমনটি বলে থাক, আসমানকে টুকরা টুকরা করে আমাদের ওপর ফেলবে; কিংবা আল্লাহ ও ফেরেশতাদেরকে (আমাদের) সামনা-সামনি নিয়ে আসবে; ",
  "অথবা তোমার স্বর্ণের একটি ঘর হবে; কিংবা তুমি আসমানে আরোহণ করবে, তবে আমরা তোমার (আসমানে) আরোহণও বিশ্বাস করব না যতক্ষণ না তুমি আমাদের জন্য একটি কিতাব নিয়ে আসবে যা আমরা পড়ে দেখব।” বল, “আমার প্রভুর মহিমা! আমি তো একজন মানুষ ও একজন রসূল ছাড়া আর কিছু নই।”\n",
  "মানুষের কাছে যখন হেদায়েত এসেছে তখন “আল্লাহ কি একজন মানুষকে রসূল করে পাঠিয়েছেন?” তাদের এমন উক্তিই তাদেরকে ঈমান আনা থেকে বিরত রেখেছে। ",
  "বলে দাও, পৃথিবীতে যদি কিছু ফেরেশতা থাকত যারা (মানুষের মত) হাঁটাচলা করে এবং (সেখানে) স্থিরভাবে বাস করে তাহলে আমি তাদের কাছে আসমান থেকে একজন ফেরেশতাকেই রসূল করে পাঠাতাম। ",
  "বল, “আমার ও তোমাদের মাঝে সাক্ষী হিসেবে আল্লাহই যথেষ্ট। তিনি তাঁর বান্দাদের সব খবর রাখেন, তাদের সবকিছু দেখেন।” ",
  "আল্লাহ যাকে পথ দেখান সে পথপ্রাপ্ত হয়, আর তিনি যাদেরকে পথভ্রষ্ট করেন তাদের জন্য তুমি তাঁর পরিবর্তে অন্য অভিভাবক পাবে না। কেয়ামতের দিন আমি তাদেরকে মুখের ওপর ভর-করা অবস্থায় এবং অন্ধ, বোবা ও বধির অবস্থায় একত্রিত করব। তাদের আবাসস্থল হবে জাহান্নাম। যখনই তা স্তিমিত হয়ে আসবে আমি তখনই তাদের জন্য আগুন বাড়িয়ে দেব। ",
  "এটাই তাদের প্রতিফল; কারণ তারা আমার নিদর্শন অস্বীকার করেছিল আর বলেছিল, “হাড়গোড় ও ধ্বংসাবশেষ হয়ে যাবার পরও কি আমাদেরকে নতুন সৃষ্টিরূপে উঠানো হবে?” ",
  "তারা কি মনে করে না যে, যে আল্লাহ আসমান ও জমিন সৃষ্টি করেছেন তিনি তাদের মত মানুষও (পুনরায়) সৃষ্টি করতে সক্ষম? তিনি তাদের জন্য একটি নির্দিষ্ট মেয়াদ ঠিক করে দিয়েছেন, যাতে কোন সন্দেহ নেই। তবুও জালেমরা (মানতে) অস্বীকার করেছে, তারা কেবল অবিশ্বাসই করেছে। ",
  "বল, “যদি তোমরা আমার প্রভুর অনুগ্রহ-ভাণ্ডারের অধিকারী হতে, তবুও তোমরা খরচের ভয়ে তা ধরে রাখতে। মানুষ তো বড়ই কৃপণ।”\n",
  "আমি তো মূসাকে নয়টি স্পষ্ট নিদর্শন দিয়েছিলাম। বনী ইসরাঈলকে জিজ্ঞাসা করে দেখ। সে যখন তাদের কাছে এসেছিল তখন ফেরাউন তাকে বলেছিল, “হে মূসা! আমি তো তোমাকে যাদুগ্রস্তই মনে করি।” ",
  "মূসা বলল, “তুমি তো জান যে, আসমান ও জমিনের প্রভুই প্রত্যক্ষ প্রমাণস্বরূপ এসব নিদর্শন নাযিল করেছেন। আর হে ফেরাউন! আমার নিশ্চিত ধারণা, তুমি ধ্বংসের দ্বারপ্রান্তে উপনীত।” ",
  "তখন সে বনী ইসরাঈলকে ভয় দেখিয়ে দেশ থেকে উৎখাত করতে চাইল। কিন্তু আমি তাকে ও তার সঙ্গে যারা ছিল তাদের সবাইকে ডুবিয়ে দিলাম; ",
  "আর তার (মৃত্যুর) পরে বনী ইসরাঈলকে বললাম, “তোমরা এ দেশেই বসবাস কর। অতঃপর যখন পরকালের ওয়াদা আসন্ন হবে তখন তোমাদেরকে জোটবদ্ধ অবস্থায় (সকলকে একত্রে) উপস্থিত করব।” ",
  "আমি সত্যসহ তা (কোরআন) নাযিল করেছি এবং সত্যসহ তা নাযিল হয়েছে। আর তোমাকে তো একজন সুসংবাদদাতা ও সতর্ককারী হিসেবেই পাঠিয়েছি। ",
  "আমি কোরআনকে ভাগ ভাগ করে অবতীর্ণ করেছি, যাতে তা বিরতি দিয়ে দিয়ে মানুষের সামনে পড়তে পার। আর আমি তা ধাপে ধাপে অবতীর্ণ করেছি। ",
  "বল, “তোমরা এই কোরআন বিশ্বাস করো বা না করো, এর আগে (ইহুদি ও খ্রিষ্টানদের মধ্যে) যাদেরকে জ্ঞান দেওয়া হয়েছে তাদের সামনে যখন এটা পাঠ করা হয় তখন তারা সেজদায় লুটিয়ে পড়ে।” ",
  "আর তারা বলে, “আমাদের প্রভুর মহিমা! আমাদের প্রভুর ওয়াদা বাস্তবায়িত হবেই।” ",
  "তারা সেজদায় পড়ে কাঁদতে থাকে এবং এটা তাদের বিনয় বৃদ্ধি করে।সেজদা",
  "বল, “তোমরা আল্লাহকে ডাক অথবা করুণাময়কে ডাক, তোমরা যাকেই ডাক (আল্লাহকে যে নামেই ডাক), সুন্দর সুন্দর নামগুলো তাঁরই।” তুমি তোমার নামায জোর গলায় কিংবা নিঃশব্দে পড়ো না; এর মাঝামাঝি একটি পথ অবলম্বন কর। ",
  "বল, “সকল প্রশংসা আল্লাহর, যিনি কোন সন্তান গ্রহণ করেননি, কর্তৃেত্ব যার কোন অংশীদার নেই এবং অসম্মান থেকে রক্ষার জন্য যার কোন অভিভাবক নেই (নিজে মহাসম্মানিত হওয়ায় যার তেমন অভিভাবকের প্রয়োজন নেই)।” আর তাঁর যথাযথ মহিমা বর্ণনা কর।",
  "সকল প্রশংসা আল্লাহর, যিনি তাঁর বান্দার প্রতি এই কিতাব নাযিল করেছেন এবং তাতে কোন বক্রতা রাখেননি। ",
  "(বরং) একে সরল-সোজা করেছেন, (অবিশ্বাসীদেরকে) তাঁর পক্ষ থেকে কঠিন শাস্তির (জাহান্নামের) ভয় দেখানোর জন্য; সৎকর্মশীল মুমিনদেরকে উত্তম প্রতিদানের (জান্নাতের) সুসংবাদ দেওয়ার জন্য, ",
  "যাতে তারা চিরকাল অবস্থান করবে ",
  "এবং যারা বলে, “আল্লাহ সন্তান গ্রহণ করেছেন” তাদেরকে সতর্ক করার জন্য। ",
  "এ ব্যাপারে তাদের কোন জ্ঞান নেই, তাদের বাপ-দাদাদেরও ছিল না। তাদের মুখ থেকে যে কথা বের হয় তা কী সাংঘাতিক! তারা শুধু মিথ্যাই বলে। ",
  "তারা এই বাণী (কোরআন) বিশ্বাস না করলে দুঃখে তুমি হয়তো তাদের পেছনে নিজের জীবন শেষ করে দেবে। ",
  "পৃথিবীর সবকিছু আমি তার শোভায় পরিণত করেছি, যাতে লোকদেরকে পরীক্ষা করতে পারি, কে তাদের মধ্যে কাজে সেরা। ",
  "আবার তার সবকিছু আমি শূন্য-শুষ্ক মাটি করে দেব। ",
  "তুমি কি মনে করো যে, গুহা ও ফলকওয়ালারা আমার নিদর্শনসমূহের মধ্যে একটি বিস্ময় ছিল? ",
  "(স্মরণ করো) যখন যুবকেরা গুহায় আশ্রয় নিয়েছিল; তখন তারা বলেছিল, “হে আমাদের প্রভু! তোমার পক্ষ থেকে আমাদেরকে রহমত দান করো এবং আমাদের সঠিক কাজ আমাদের জন্য সহজ করে দাও।” ",
  "অতঃপর গুহার মধ্যে কয়েক বছরের জন্য তাদের কান আচ্ছাদিত করে দিলাম (তাদেরকে ঘুমন্ত অবস্থায় রাখলাম)। ",
  "তারপর তাদেরকে (ঘুম থেকে) উঠালাম এটা জানার (পরীক্ষা করার) জন্য যে, (গুহায়) তাদের অবস্থানকাল সম্পর্কে দুই দলের মধ্যে কোন্‌টির হিসাব সঠিকতর হয়। \n",
  "আমি তোমার কাছে তাদের বৃত্তান্ত যথার্থই বর্ণনা করছি। তারা ছিল কয়েকজন যুবক, যারা তাদের প্রভুর প্রতি ঈমান এনেছিল এবং আমি তাদের সুপথ অনুসরণের ইচ্ছা জোরদার করেছিলাম। ",
  "আর তাদের অন্তরে দৃঢ়তা এনে দিয়েছিলাম, যখন তারা (দীর্ঘ নিদ্রার পর) উঠেছিল এবং বলেছিল, “আসমান ও জমিনের প্রভুই আমাদের প্রভু। আমরা তাঁকে ছাড়া অন্য কোন উপাস্যকে ডাকব না। যদি ডাকি, তাহলে অবশ্যই আমরা এক অন্যায় কথা বলব।” ",
  "“এরাই আমাদের স্বজাতি। এরা আল্লাহর পরিবর্তে অন্যান্য উপাস্য গ্রহণ করেছে। এরা তাদের সম্পর্কে স্পষ্ট প্রমাণ উপস্থিত করে না কেন? আল্লাহর বিরুদ্ধে যে মিথ্যা আরোপ করে তার চেয়ে বড় জালেম কে আছে?” ",
  "(যুবকেরা একে অন্যকে বলেছিল,) “যখন তোমরা তাদের থেকে এবং তারা আল্লাহর পরিবর্তে যাদের ইবাদত করে তাদের থেকে বিচ্ছিন্ন হয়েছো তখন গুহায় আশ্রয় গ্রহণ কর। তোমাদের প্রভু তোমাদের জন্য তাঁর করুণা ছড়িয়ে দেবেন এবং তোমাদের কাজ তোমাদের জন্য সহজ করে দেবেন।” ",
  "তারা যখন গুহার একটি ফাঁকা জায়গায় অবস্থান করত তখন তুমি (থাকলে) দেখতে, সূর্য যখন উদিত হয় তখন তা তাদের গুহাকে পাশ কাটিয়ে ডানদিকে চলে যায় আর যখন অস্ত যায় তখন তাদেরকে অতিক্রম করে বামদিকে চলে যায়। সেটা ছিল আল্লাহর অন্যতম একটি নিদর্শন। আল্লাহ যাকে পথ দেখান সে পথের সন্ধান পায়। আর যাকে তিনি পথভ্রষ্ট করেন তার জন্য তুমি কোন পথপ্রদর্শনকারী অভিভাবক পাবে না।\n",
  "তুমি তাদেরকে (দেখলে) মনে করতে, তারা জাগ্রত; অথচ তারা ছিল ঘুমন্ত। আমি তাদেরকে ডানে ও বামে এপাশ-ওপাশ করাতাম। তাদের কুকুরটি (গুহার) প্রবেশপথে সামনের পা দুঞ্চটো বিছিয়ে (প্রহরারত) থাকত। তুমি যদি তাদের দিকে তাকাতে তাহলে অবশ্যই (ভয় পেয়ে) তাদের থেকে পালানোর জন্য পেছনে ফিরে আসতে এবং তাদের ভয়ে পরিপূর্ণ (সম্পূর্ণ ভীত) হয়ে যেতে। ",
  "আর এভাবে আমি তাদেরকে (সুদীর্ঘ নিদ্রা থেকে) জাগ্রত করলাম, যাতে তারা (নিজেদের অবস্থানকাল জানার জন্য) একে অপরকে প্রশ্ন করে। তাদের একজন বলল, “তোমরা কতদিন অবস্থান করেছো?” কয়েকজন বলল, একদিন কিংবা একদিনের কিছু অংশ অবস্থান করেছি।” কয়েকজন বলল, “আসলে তোমাদের অবস্থানকাল তোমাদের প্রভুই সবচেয়ে ভাল জানেন। এখন তোমাদের একজনকে এই রৌপ্যমুদ্রাটি নিয়ে নগরে পাঠাও; সে যেন সেখানে পবিত্র (হালাল) খাদ্যদ্রব্য কি আছে তা দেখে তা থেকে তোমাদের জন্য কিছু খাবার নিয়ে আসে। সে যেন নম্রতা প্রদর্শন করে (অথবা সতর্কতা অবলম্বন করে) এবং কিছুতেই তোমাদের কথা কাউকে জানতে না দেয়।” ",
  "“তারা যদি তোমাদের কথা জানতে পারে তাহলে তোমাদেরকে হয় পাথর মেরে হত্যা করবে, অথবা তাদের ধর্মমতে ফিরিয়ে নেবে। আর এটা হলে তো তোমরা কখনোই সফল হবে না।” ",
  "এভাবে আমি তাদের বিষয়টি (মানুষকে) জানিয়ে দিলাম, যাতে তারা জানতে পারে যে, আল্লাহর ওয়াদা সত্য এবং কেয়ামতের ব্যাপারে কোন সন্দেহ নেই। (স্মরণ করো) যখন তারা (নগরীর লোকেরা) তাদের বিষয়টি নিয়ে নিজেদের মধ্যে বিতর্ক করছিল। (তাদের মৃত্যুর পর) কেউ কেউ বলল, “তাদের ওপর (তাদের গুহার প্রবেশপথে) একটি ভবন নির্মাণ কর। তাদের প্রভুই তাদের ব্যাপারে ভাল জানেন।” তাদের ব্যাপারে যাদের মত প্রাধান্য পেয়েছিল তারা বলল, “আমরা অবশ্যই তাদের ওপর (তাদের গুহার প্রবেশপথে) একটি মসজিদ বানাব।” ",
  "(গুহাওয়ালাদের সংখ্যা) কেউ কেউ বলবে তিনজন, যাদের চতুর্থটি তাদের কুকুর; কেউ কেউ বলবে পাঁচজন, যাদের ষষ্ঠটি তাদের কুকুর; এসব আন্দাজি কথা। আবার কেউ কেউ বলবে, সাতজন এবং তাদের অষ্টমটি তাদের কুকুর। বল, “তাদের সংখ্যা আমার প্রভুই ভাল জানেন; তাদের কথা অল্প কয়েকজন ছাড়া অন্য কেউ জানে না।” অতএব, শুধুমাত্র বাহ্যিক বিতর্ক ছাড়া তুমি তাদের ব্যাপারে (গুরুগম্ভীর) বিতর্ক করো না এবং তাদের ব্যাপারে এদের (এই কিতাবীদের) কারো মত জানতে চেয়ো না। \n",
  "কোন ব্যাপারে বলবে না, “আমি এটা আগামীকাল করব।” ",
  "“আল্লাহ চাইলে” বলা ব্যতীত। যখন ভুলে যাও তখন তোমার প্রভুকে স্মরণ করবে আর বলবে, “আশা করি, আমার প্রভু আমাকে এর চেয়েও সত্যের নিকটতর পথ দেখাবেন।” ",
  "তারা তাদের গুহায় (সৌরবর্ষের হিসাবে) তিনশত বছর ও (চানদ্রবর্ষের হিসাবে) নয় বছর বেশি অবস্থান করেছিল। ",
  "বল, “তারা কত বছর অবস্থান করেছিল তা আল্লাহই ভাল জানেন। আসমান ও জমিনের অদৃশ্য বিষয়ের জ্ঞান তাঁর কাছেই আছে। তিনি (সবকিছু) কত ভাল দেখেন এবং কত ভাল শোনেন! তিনি ছাড়া তাদের কোন অভিভাবক নেই এবং তিনি তাঁর কর্তৃেত্ব কাউকে অংশীদার করেন না।” ",
  "তোমার প্রভুর যে কিতাব (কোরআন) তোমার কাছে ওহীর মাধ্যমে পাঠানো হয়েছে তা পাঠ কর। তাঁর বাণীসমূহ কেউ পরিবর্তন করতে পারে না, এবং তাঁকে ছাড়া তুমি কোন আশ্রয়স্থল পাবে না। ",
  "তুমি ধৈর্য সহকারে নিজেকে তাদের সাথেই রাখবে যারা তাদের প্রভুর সন্তুষ্টির উদ্দেশ্যে সকাল-সন্ধ্যায় তাঁকে ডাকে। পার্থিব জীবনের চাকচিক্য কামনায় তাদের থেকে তোমার চোখ ফিরিয়ে নেবে না। আর এমন লোকের আনুগত্য করবে না যার অন্তরকে আমি আমার স্মরণ থেকে অমনোযোগী করেছি, যে নিজের প্রবৃত্তির অনুসরণ করে এবং যার কাজই হল বাড়াবাড়ি। ",
  "বল, “সত্য তোমাদের প্রভুর পক্ষ থেকে (এসেছে)। অতএব, যার ইচ্ছা বিশ্বাস করুক আর যার ইচ্ছা অবিশ্বাস করুক।” আমি জালেমদের জন্য জাহান্নাম প্রস্তুত করে রেখেছি যার বেষ্টনী তাদেরকে ঘিরে রাখবে। আর তারা যদি পানীয় চায় তাহলে তাদেরকে গলিত ধাতুর ন্যায় পানীয় দেওয়া হবে, যা (তাদের) মুখমণ্ডলসমূহ দগ্ধ করবে। কত খারাপ পানীয় (এটা)! কত নিকৃষ্ট বিশ্রামস্থল (এই জাহান্নাম)! ",
  "যারা বিশ্বাস করে আর সৎকাজ করে আমি তো (সেই) সৎকর্মশীলদের পুরস্কার নষ্ট করি না। ",
  "ওদেরই জন্য রয়েছে স্থায়ী জান্নাত, যেখানে তাদের তলদেশ দিয়ে নদী প্রবাহিত হবে। সেখানে তাদেরকে স্বর্ণের বাজুবন্ধ দিয়ে অলংকৃত করা হবে এবং তারা পাতলা ও মোটা রেশমের সবুজ বস্ত্র পরিধান করবে। তারা সেখানে সিংহাসনে হেলান দিয়ে থাকবে। কত উত্তম প্রতিদান (এটা)! কত চমৎকার বিশ্রামস্থল (এই জান্নাত)!\n",
  "(কাফের ও মুমিনদের অবস্থা বুঝানোর জন্য) তাদের কাছে (বনী ইসরাঈলের) দুই ব্যক্তির উদাহরণ পেশ করো (যাদের একজন কাফের ও অন্যজন মুমিন ছিল)। দুজনের একজনকে (কাফের ব্যক্তিকে) আমি আঙ্গুরের দুটো বাগান দিয়েছিলাম এবং সে দুটোকে খেজুরগাছ দিয়ে ঘিরে দিয়েছিলাম। দুটো বাগানের মাঝখানে দিয়েছিলাম ফসলের ক্ষেত। ",
  "প্রতিটি বাগানই তার (কাংক্ষিত) ফল উৎপন্ন করেছিল এবং তাতে এতটুকু ত্রুটি করেনি। বাগানদুটোর মধ্য দিয়ে আমি একটি নদীও প্রবাহিত করেছিলাম। ",
  "লোকটির অনেক ধন-সম্পদ ছিল। সে তার (মুমিন) সাথীর সঙ্গে আলাপকালে তাকে বলেছিল, “তোমার চেয়ে আমার সম্পদ বেশি এবং দলবলের দিক দিয়েও আমি অধিকতর শক্তিশালী।” ",
  "সে নিজের প্রতি জুলুমকারী অবস্থায় (অর্থাৎ আল্লাহর নেয়ামতের শুকরিয়া আদায়ের পরিবর্তে মনে অহঙ্কার আর অবিশ্বাস নিয়ে) তার বাগানে প্রবেশ করেছিল। সে বলেছিল, “আমি মনে করি না, এই বাগান কখনও ধ্বংস হবে।” ",
  "“আমি মনে করি না, কেয়ামত (কখনও) সংঘটিত হবে। আর (আসলেই) যদি আমাকে আমার প্রভুর নিকট ফিরিয়ে নেওয়া হয় তাহলে (সেখানে) আমি অবশ্যই এর চেয়ে ভাল প্রত্যাবর্তনস্থল পাব।” ",
  "তার সাথে আলাপকালে তার (মুমিন) সাথী বলেছিল, “তুমি কি তাঁকে অবিশ্বাস করো যিনি তোমাকে মাটি ও পরে বীর্য থেকে সৃষ্টি করেছেন এবং তারপর একজন পূর্ণাঙ্গ মানুষের আকৃতি দিয়েছেন? ",
  "তবে আমি বিশ্বাস করি, তিনিই আল্লাহ, আমার প্রভু। এবং আমি আমার প্রভুর সাথে কাউকে শরীক করি না।” ",
  "“তুমি যদি মনে করো, তোমার চেয়ে আমার সম্পদ ও সন্তান-সন্ততি কম তাহলে তোমার বাগানে প্রবেশকালে কেন বললে না যে, আল্লাহ যা চেয়েছেন তাই হয়েছে এবং আল্লাহ ব্যতীত (কারো) কোন ক্ষমতা নেই?” ",
  "“হয়তো এজন্যই আমার প্রভু আমাকে তোমার বাগানের চেয়ে ভাল কিছু দান করবেন এবং তার (তোমার বাগানের) ওপর আসমান থেকে বজ্র (বা আগুন) পাঠাবেন এবং তা পিচ্ছিল মৃত্তিকায় (তৃণবিহীন ভূমিতে) পরিণত হবে।” ",
  "“কিংবা তার পানি ভূগর্ভে চলে যাবে এবং তুমি তা আর খুঁজে পাবে না।” ",
  "লোকটির (বাগানের সব) ফল অবরুদ্ধ (ধ্বংসপ্রাপ্ত) হয়েছিল। তখন সে তাতে যা ব্যয় করেছিল তার জন্য (আক্ষেপে) দুঞ্চহাত উল্টাতে (কচলাতে) লাগল, যখন বাগানটি (বাগানটির সব ফল) তার মাচাসহ ভেঙ্গে পড়েছিল, আর সে বলছিল, “হায়, আমি যদি আমার প্রভুর সাথে কাউকে শরীক না করতাম!” ",
  "তার এমন কোন বাহিনী ছিল না যারা তাকে আল্লাহর বিপক্ষে সাহায্য করতে পারে, এবং সে নিজেও (আত্মরক্ষার মত) শক্তিশালী ছিল না। ",
  "ওরকম (কঠিন) অবস্থায় কর্তৃত্ব আল্লাহরই, যিনি প্রকৃত প্রভু। তিনি পুরস্কার প্রদানেও সেরা, পরিণাম নির্ধারণেও সেরা।\n",
  "তাদের কাছে পার্থিব জীবনের উদাহরণও পেশ করো: যেন (বৃষ্টির) পানি, যা আমি আকাশ থেকে বর্ষণ করি। তাতে ভূমির শ্যামল-ঘন গাছপালা উৎপন্ন হয়। অতঃপর তা শুষ্ক-ভগ্ন হয়ে যায়, যাকে বাতাস উড়িয়ে নেয়। আল্লাহ সবকিছু করতে সক্ষম। ",
  "ধন-সম্পদ ও সন্তান-সন্ততি হল পার্থিব জীবনের (অস্থায়ী) জৌলুস। পক্ষান্তরে, স্থায়ী সৎকর্মসমূহ তোমার প্রভুর কাছে পুরস্কার হিসেবেও সেরা এবং আশার বস্তু হিসেবেও সেরা। ",
  "(স্মরণ করো) যেদিন আমি (স্থির) পর্বতসমূহকে চলমান করব এবং পৃথিবীকে তুমি একটি সমতলভূমির মত দেখতে পাবে। আর তাদের সকলকে একত্রিত করব, একজনকেও বাদ রাখব না। ",
  "তাদেরকে তোমার প্রভুর সামনে সারিবদ্ধভাবে হাজির করা হবে। (তিনি বলবেন) “এবার তোমরা আমার কাছে এসে গিয়েছো, যেমন তোমাদেরকে প্রথমবার সৃষ্টি করেছিলাম। তোমরা তো মনেই করেছিলে যে, তোমাদের জন্য আমি কোন প্রতিশ্রুত সময় নির্ধারণ করব না।” ",
  "আর কিতাব (আমলনামা) সামনে রাখা হবে। তখন তাতে যা (লেখা) রয়েছে তার কারণে তুমি অপরাধীদের ভীত দেখবে। তারা বলবে, “হায় আমাদের কপাল! এ কেমন কিতাব? এ যে ছোট-বড় কিছুই বাদ দিচ্ছে না! বরং সবই গুনে রেখেছে।” তারা যা করেছে তা সবই উপস্থিত পাবে। তোমার প্রভু কারো প্রতি অবিচার করেন না।\n",
  "(স্মরণ করো) যখন আমি ফেরেশতাদেরকে বলেছিলাম, “তোমরা আদমকে সেজদা কর।” তখন তারা সেজদা করেছিল, ইবলীস ব্যতীত। সে ছিল জ্বিনদের অন্তর্ভুক্ত। সে তার প্রভুর আদেশ অমান্য করল। তবুও কি তোমরা আমাকে ছাড়া তাকে ও তার বংশধরদেরকে অভিভাবকরূপে গ্রহণ করবে? তারা তো তোমাদের শত্রু। জালেমদের বিনিময় কত নিকৃষ্ট! ",
  "আমি তাদেরকে আসমান ও জমিন সৃষ্টির সাক্ষী করিনি, তাদের নিজেদের সৃষ্টিরও না। তাছাড়া বিভ্রান্তকারীদের (কোন) সাহায্যও নেইনি। ",
  "(স্মরণ করো) যেদিন তিনি বলবেন, “তোমরা যাদেরকে আমার শরীক মনে করতে তাদেরকে ডাক। তারা তাদেরকে ডাকবে, কিন্তু তারা তাদের ডাকে সাড়া দেবে না। আমি তাদের মাঝখানে একটি ধ্বংস-গহবর রেখে দেব।” ",
  "অপরাধীরা আগুন দেখে বুঝতে পারবে যে, তারা তাতে পতিত হবে এবং তা থেকে পরিত্রাণের কোন পথ পাবে না।\n",
  "অবশ্যই আমি এই কোরআনে মানুষের জন্য সবরকম উদাহরণ বর্ণনা করেছি। কিন্তু এই মানুষই অধিকতর তর্কপ্রিয়। ",
  "যখন মানুষের কাছে পথ-নির্দেশ (কোরআন) এসেছে তখন পূর্ববর্তীদের সঙ্গে কৃত আচরণের পুনরাবৃত্তি বা সামনা-সামনি আজাব আগমনের প্রতীক্ষাই তাদেরকে ঈমান আনয়ন ও তাদের প্রভুর কাছে ক্ষমাপ্রার্থনা থেকে বিরত রেখেছে। ",
  "আমি রসূলদেরকে সুসংবাদদাতা ও সতর্ককারীরূপেই পাঠিয়ে থাকি। আর কাফেররা মিথ্যা দ্বারা সত্যকে খণ্ডন করার জন্য মিথ্যার সাহায্যে বিতর্ক করে থাকে। তারা আমার নিদর্শনসমূহকে ও যেসব জিনিস দ্বারা তাদেরকে সতর্ক করা হয়েছে তাকে একটা বিদ্রূপের বিষয় বানিয়েছে। ",
  "ঐ ব্যক্তির চেয়ে বড় জালেম কে আছে যাকে তার প্রভুর নিদর্শনসমূহ স্মরণ করিয়ে দেওয়ার পর সে তা থেকে মুখ ফিরিয়ে নেয় এবং আপন কৃতকর্ম ভুলে যায়? আসলে আমি তাদের অন্তরের ওপর আবরণ দিয়ে রেখেছি, যাতে তারা এই কোরআন বুঝতে না পারে। আর তাদের কানে এঁটে দিয়েছি বধিরতা। তুমি তাদেরকে সৎপথে ডাকলেও তারা কখনও সৎপথে চলবে না। ",
  "আর তোমার প্রভুই ক্ষমাশীল, দয়াময়। তিনি যদি তাদেরকে তাদের কৃতর্মের জন্য পাকড়াও করতেন তাহলে অবশ্যই তাদের শাস্তি ত্বরান্বিত করতেন। বরং তাদের জন্য একটি সময় নির্ধারিত আছে, যা থেকে তারা পলায়নের কোন উপায় খুঁজে পাবে না। ",
  "আর ঐসব জনপদের অধিবাসীরা যখন অন্যায় করেছিল তখন আমি তাদেরকে ধ্বংস করে দিয়েছিলাম এবং তাদের ধ্বংসের জন্য একটি সময় ঠিক করে রেখেছিলাম।\n",
  "(স্মরণ করো) যখন মূসা তার যুবক সঙ্গীকে বলেছিল, “দুই সমুদ্রের মিলনস্থলে না পৌঁছা পর্যন্ত আমি থামব না। এজন্য লাগলে যুগ যুগ ধরে চলতে থাকব।” ",
  "অতঃপর যখন তারা দুই সমুদ্রের মিলনস্থলে পৌঁছাল তখন তাদের মাছটির কথা ভুলে গেল। মাছটি সুড়ঙ্গের মত নিজের পথ তৈরী করে সমুদ্রে চলে গেল। ",
  "যখন তারা (ঐ জায়গাটি) অতিক্রম করল তখন মূসা তার যুবক সঙ্গীকে বলল, “আমাদের নাশতা আন। আমরা তো এ সফরে ক্লান্ত হয়ে পড়েছি।” ",
  "সে বলল, “দেখেছেন কি? আমরা যখন পাথরটিতে আশ্রয় নিয়েছিলাম তখন আমি মাছটির কথা ভুলে গিয়েছিলাম। শয়তানই আমাকে তার কথা উল্লেখ করতে ভুলিয়ে দিয়েছিল। সে আশ্চর্যজনকভাবে নিজের পথ তৈরী করে সমুদ্রে চলে গিয়েছে।” ",
  "মূসা বলল, “ওটাই তো আমরা খুঁজছিলাম।” তখন তারা নিজেদের পায়ের চিহ্ন ধরে (পেছনে) ফিরে চলল। ",
  "পথিমধ্যে তারা আমার এক বান্দাকে (খিযিরকে) পেল যাকে আমি আমার পক্ষ থেকে অনুগ্রহ দান করেছিলাম এবং যাকে আমি আমার পক্ষ থেকে জ্ঞান শিখিয়েছিলাম। ",
  "মূসা তাকে বলল, “আপনাকে যে সৎপথের জ্ঞান শেখানো হয়েছে তা থেকে আমাকে কিছু শিখাবেন, এই উদ্দেশ্যে আমি কি আপনার সঙ্গী হতে পারি?” ",
  "সে বলল, “আপনি আমার সাথে (চলার) ধৈর্য রাখতে পারবেন না। ",
  "আপনি যে বিষয়ে জ্ঞান রাখেন না তা দেখে কীভাবে ধৈর্য রাখবেন?” ",
  "মূসা বলল, “আল্লাহর ইচ্ছা থাকলে আপনি আমাকে ধৈর্যশীল পাবেন এবং আমি আপনার কোন আদেশ অমান্য করব না।” ",
  "খিযির বলল, “আপনি যদি আমার অনুসরণ করেনই তাহলে কোন বিষয়ে আমাকে প্রশ্ন করবেন না, যতক্ষণ না আমি নিজে সে সম্পর্কে আপনাকে কিছু বলি।”\n",
  "অতঃপর উভয়ে (খিযির ও মূসা) চলতে থাকল। এক সময়ে তারা যখন নৌকায় আরোহণ করল তখন খিযির নৌকাটি ফুটো করে দিল। মূসা বলল, “আপনি কি নৌকার আরোহীদের ডুবিয়ে দিতেই এটি ফুটো করেছেন? আপনি তো একটা খারাপ কাজ করলেন।” ",
  "খিযির বলল, “আমি বলেছিলাম না যে, আপনি আমার সাথে (চলার) ধৈর্য রাখতে পারবেন না?” ",
  "মূসা বলল, “আমার ভুলের জন্য আমাকে শাস্তি দেবেন না এবং আমার জন্য আমার কাজ কঠিন করে দেবেন না।” ",
  "এরপর তারা আবার চলতে থাকল। এক সময়ে একটি বালকের সাথে তাদের দেখা হলে খিযির বালকটিকে হত্যা করল। মূসা বলল, আপনি কোন প্রাণনাশের অপরাধ ছাড়াই একটি নিষ্পাপ প্রাণ নাশ করলেন? আপনি তো একটা খারাপ কাজ করলেন।",
  "খিযির বলল, “আমি বলেছিলাম না যে, আপনি আমার সাথে (চলার) ধৈর্য রাখতে পারবেন না?” ",
  "মূসা বলল, “এরপর যদি আমি আপনাকে কোন ব্যাপারে প্রশ্ন করি তাহলে আপনি আমাকে সঙ্গে রাখবেন না। (সে ক্ষেত্রে) আপনি আমার অভিযোগ থেকে অব্যাহতিলাভের পর্যায়ে পৌঁছেছেন। (অর্থাৎ এরপর কোন প্রশ্ন করার কারণে আমাকে আপনার সঙ্গে না রাখলে আপনার বিরুদ্ধে আমি কোন অভিযোগ করতে পারব না।)।” ",
  "অতঃপর তারা আবার চলতে থাকল। এক সময়ে তারা এক জনপদের অধিবাসীদের কাছে এসে তাদের কাছে খাবার চাইলে তারা তাদের আতিথেয়তা করতে অস্বীকার করল। অতঃপর তারা সেখানে একটি প্রাচীর দেখতে পেল, যা প্রায় ভেঙ্গে পড়তে চাচ্ছিল। খিযির সেটাকে ঠিক করে দিল। মূসা বলল, “আপনি ইচ্ছা করলে এ কাজের জন্য পারিশ্রমিক নিতে পারতেন।” ",
  "খিযির বলল, “এখানেই আমার ও আপনার মধ্যে বিচ্ছেদ (ঘটবে)। (তবে) যে সব বিষয়ে আপনি ধৈর্য রাখতে পারেননি আমি আপনাকে তার তাৎপর্য জানাচ্ছি।” ",
  "“(প্রথমত) নৌকাটি ছিল কয়েকজন গরীব মানুষের। তারা সাগরে কাজ করত। আমি চেয়েছিলাম নৌকাটিকে ত্রুটিযুক্ত করে দিতে; কারণ, তাদের পেছনে ছিল এমন এক রাজা যে প্রতিটি নৌকা জোরপূর্বক ছিনিয়ে নিত।” ",
  "“(দ্বিতীয়ত) বালকটির পিতামাতা ছিল দুঞ্চজন ঈমানদার মানুষ। আমাদের আশংকা হয়েছিল যে, সে অবাধ্যতা আর অকৃতজ্ঞতা দ্বারা তাদেরকে কষ্ট দেবে। (অথবা সে তাদের ওপর অন্যায় আর কুফরি চাপিয়ে দেবে।)” ",
  "“তাই আমরা চাইলাম, তাদের প্রভু তাদেরকে ঐ ছেলের পরিবর্তে পবিত্রতায় শ্রেয়তর ও মায়া-মমতায় নিকটতর (অন্য) একটি ছেলে দান করুক।” ",
  "“আর (তৃতীয়ত) প্রাচীরটি ছিল নগরীর দুঞ্চজন অনাথ বালকের। ওর নিচে ছিল তাদের এক ধনভাণ্ডার। আর তাদের পিতা ছিল একজন সৎলোক। তাই অনুগ্রহবশত আপনার প্রভুর ইচ্ছা হল, ওরা দুঞ্চজন বয়োপ্রাপ্ত হোক এবং ওদের ধনভাণ্ডার বের করুক। কাজটি আমি আমার ইচ্ছায় করিনি। আপনি যে সব বিষয়ে ধৈর্য রাখতে পারেননি এই হল তার তাৎপর্য।”\n",
  "তারা তোমাকে যুল-কারনাইন সম্বন্ধে জিজ্ঞাসা করে। বল, “আমি তোমাদেরকে তার কিছু বিবরণ শোনাব।” ",
  "আমি তাকে পৃথিবীতে প্রতিষ্ঠিত করেছিলাম এবং সবকিছুর পথ বলে দিয়েছিলাম। ",
  "তাই সে পথ চলতে লাগল। ",
  "যেতে যেতে যখন সে সূর্যাস্তের জায়গায় পৌঁছল তখন সূর্যকে একটি পঙ্কিল (অথবা উষ্ণ) ঝরনায় (অথবা জলাশয়ে) অস্ত যেতে দেখল। আর সেখানে সে কিছু মানুষ দেখতে পেল। আমি বললাম, “হে যুল-কারনাইন! তুমি কি এই লোকগুলোকে শাস্তি দেবে, না এদের সাথে ভাল আচরণ করবে?” ",
  "সে বলল, “যে অন্যায় করে তাকে আমরা শাস্তি দেব। তারপর তাকে তার প্রভুর নিকট ফিরিয়ে নেওয়া হবে। তখন তিনি তাকে ভয়ংকর শাস্তি দেবেন।” ",
  "“আর যে (আল্লাহর প্রতি) ঈমান রাখে ও সৎকাজ করে (এর) প্রতিদানস্বরূপ তার জন্য রয়েছে মহাকল্যাণ। আর আমরা তার জন্য আমাদের সহজ কাজ বলব (তাকে সহজ কাজ করতে দেব)।” ",
  "সে আবার পথ চলতে লাগল। ",
  "যেতে যেতে যখন সূর্যোদয়ের জায়গায় পৌঁছল তখন সূর্যকে এমন একদল লোকের কাছে উদিত হতে দেখল (উদয়স্থলের কাছে এমন একদল লোক দেখতে পেল) যাদের জন্য আমি সূর্যের তাপ থেকে রক্ষার মত কোন আড়ালের ব্যবস্থা করিনি। ",
  "এমনই (ছিল যুল-কারনাইনের ঘটনা)। আর তার সবকিছুই আমি অবগত আছি। ",
  "সে আবার পথ চলতে লাগল। ",
  "যেতে যেতে যখন দুই বাঁধের (পর্বতের) মাঝে পৌঁছাল তখন সেখানে একদল লোককে পেল যারা (তার) কোন কথাই যেন বুঝতে পারছিল না। ",
  "তারা বলল, “হে যুল-কারনাইন! ইয়াজূজ ও মাজূজ (জাতি) দেশের মধ্যে বড় ফেতনা-ফ্যাসাদ করছে। অতএব, আমরা কি আপনাকে এই শর্তে কিছু করো প্রদান করব যে, আপনি আমাদের ও তাদের মধ্যে একটি বাধা (প্রাচীর) তৈরী করে দেবেন?” ",
  "সে বলল, “আমার প্রভু আমাকে যে সামর্থ্য দিয়েছেন (তোমাদের করপ্রদানের চেয়ে) তাই ভাল। অতএব, তোমরা আমাকে শক্তি (জনবল) দিয়ে সাহায্য করো, আমি তোমাদের ও তাদের মাঝে একটি সুদৃঢ় বাধা (মজবুত প্রাচীর) তৈরী করে দেব।” ",
  "“তোমরা আমাকে লৌহপিণ্ড এনে দাও।” অতঃপর (লৌহপিণ্ড দ্বারা) দুই পাহাড়ের মধ্যবর্তী ফাঁকা জায়গা ভরে দিয়ে সে বলল, “তোমরা ফুঁ দাও (বাতাস ছাড়)।” এভাবে তা (উত্তপ্ত করে) আগুনে পরিণত করে সে বলল, “এর ওপর ঢালার জন্য তোমরা আমাকে (গলিত) তামা এনে দাও।” ",
  "ফলে (এভাবে উঁচু ও মজবুত করে তৈরী করায়) ইয়াজূজ ও মাজূজ ঐ প্রাচীর ডিঙ্গাতে পারেনি এবং তাতে ছিদ্র করতে পারেনি। ",
  "যুল-কারনাইন বলল, “এটা আমার প্রভুর পক্ষ থেকে এক অনুগ্রহ। তবে যখন আমার প্রভুর প্রতিশ্রুতি এসে যাবে তখন তিনি একে সমান করে (মাটিতে মিশিয়ে) দেবেন। আমার প্রভুর প্রতিশ্রুতি সত্য।” ",
  "সেদিন আমি তাদেরকে (ইয়াজূজ ও মাজূজকে) এমন অবস্থায় ছেড়ে দেব যে, একদল আরেকদলের ওপর তরঙ্গের মত আছড়ে পড়বে। তারপর শিঙ্গায় ফুঁ দেওয়া হবে এবং আমি তাদের সকলকেই একত্রিত করব। ",
  "আর সেদিন কাফেরদের (চোখের) সামনে জাহান্নামকে উপস্থিত করব; ",
  "(তাদের সামনে) যাদের চোখের ওপর একধরনের আবরণ থাকায় তারা আমার স্মারকগ্রন্থ (কোরআন) দেখতে পায় না এবং (কিছু) শুনতেও পায় না। \n",
  "কাফেররা কি তাহলে মনে করে যে, তারা আমার পরিবর্তে আমার বান্দাদেরকে অভিভাবকরূপে গ্রহণ করবে? এই কাফেরদের আপ্যায়নের (!) জন্য আমি জাহান্নামকে প্রস্তুত রেখেছি। ",
  "বল, আমি কি তোমাদেরকে এমন লোকদের কথা জানাব, যাদের কর্মসমূহ সবচেয়ে বেশি ক্ষতিগ্রস্ত? ",
  "(এরা তো তারাই) যাদের প্রচেষ্টা পার্থিব জীবনে বিফল হয়েছে; অথচ তারা মনে করে যে, তারা ভাল কাজই করছে। ",
  "এরা তো তারাই যারা তাদের প্রভুর নিদর্শনসমূহ ও তাঁর সাথে সাক্ষাতকে অস্বীকার করে। ফলে তাদের কর্মসমূহ নিষ্ফল হয়ে গিয়েছে। তাই কেয়ামতের দিন আমি তাদের জন্য কোন ওজন (গুরুত্ব) নির্ধারণ করব না। ",
  "সেটাই হবে তাদের প্রতিফল—জাহান্নাম; কারণ, তারা কুফরি করেছে এবং আমার নিদর্শনসমূহ ও রসূলদেরকে বিদ্রূপের বস্তু বানিয়েছে। ",
  "যারা (সত্যকে) বিশ্বাস করে ও সৎকাজ করে (পরকালে) তাদের আতিথেয়তার জন্য রয়েছে বেহেশতের বাগ-বাগিচা। ",
  "সেখানে তারা চিরকাল থাকবে; (কখনও) সেখান থেকে স্থান পরিবর্তন কামনা করবে না। ",
  "বল, “আমার প্রভুর কথাসমূহ লেখার জন্য যদি গোটা সমুদ্রও কালি হয় তবুও আমার প্রভুর কথা (লেখা) শেষ হওয়ার আগে সমুদ্রই ফুরিয়ে যাবে; (এই লেখার কাজে) সাহায্যের জন্য আমরা তার মত আরো একটি সমুদ্র নিয়ে আসলেও।” ",
  "বল, “আমি তো তোমাদের মতই একজন মানুষ। আমার কাছে ওহী আসে যে, তোমাদের প্রভুই একমাত্র প্রভু। অতএব, যে তার প্রভুর সাক্ষাৎ কামনা করে সে যেন সৎকাজ করে এবং তার প্রভুর ইবাদতে কাউকে অংশীদার না করে।”",
  "কাফ হা ইয়া জ্ঞআইন ছাদ [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "(এটা) তাঁর বান্দা যাকারিয়ার প্রতি তোমার প্রভুর অনুগ্রহের বিবরণ; ",
  "যখন সে তার প্রভুকে গোপনে ডেকেছিল। ",
  "সে বলেছিল, “হে প্রভু! (বয়সের ভারে) আমার শরীরের হাড় দুর্বল হয়েছে এবং মাথার চুল সাদা হয়েছে। হে প্রভু! তোমার কাছে প্রার্থনা করে আমি (কখনো) হতভাগ্য থাকিনি।” ",
  "“আমি আমার পরে স্বগোত্রীয়দেরকে ভয় করি; আর আমার স্ত্রীও বন্ধ্যা। অতএব, আমাকে তোমার পক্ষ থেকে (তোমার বিশেষ অনুগ্রহে) একজন উত্তরাধিকারী দান করো; ",
  "যে আমার উত্তরাধিকারিত্ব করবে ও ইয়াকূব-পরিবারের উত্তরাধিকারিত্ব করবে। আর হে প্রভু! তুমি তাকে (তোমার) সন্তোষভাজন করো।” ",
  "হে যাকারিয়া! আমি তোমাকে একটি পুত্রের সুসংবাদ দিচ্ছি। তার নাম ইয়াহইয়া। এর আগে তার নামে কারো নামকরণ করিনি। ",
  "সে বলল, “হে প্রভু! আমার পুত্র হবে কীভাবে? আমার স্ত্রী তো বন্ধ্যা। আর আমিও তো একেবারে বৃদ্ধ হয়ে গিয়েছি।” ",
  "তিনি বললেন, “তাই হবে। তোমার প্রভু বলছেন: এটা আমার পক্ষে সহজ। এর আগে আমি তোমাকেও তো সৃষ্টি করেছি, যখন তুমি কিছুই ছিলে না।” ",
  "সে বলল, “হে প্রভু! আমার জন্য (পুত্র হওয়ার) একটি পূর্বলক্ষণ ঠিক করে দাও।” তিনি বললেন, “তোমার (সে) পূর্বলক্ষণ এই যে, সুস্থ থেকেও তুমি তিন রাত মানুষের সাথে কথা বলবে না।” ",
  "কক্ষ থেকে বের হয়ে সে তার সমপ্রদায়ের লোকদের কাছে এল এবং ইশারায় তাদেরকে বলল যে, তোমরা সকাল-সন্ধ্যায় আল্লাহর পবিত্রতা ঘোষণা কর। ",
  "(তার পুত্র ইয়াহ্‌ইয়াকে বলা হয়েছিল) “হে ইয়াহ্‌ইয়া! দৃঢ়তার সাথে এই কিতাব (তাওরাত) ধারণ কর।” আমি তাকে শৈশবেই জ্ঞানবুদ্ধি দান করেছিলাম। ",
  "এবং আমার পক্ষ থেকে (মানুষের প্রতি) সহানুভূতি ও পবিত্রতা (দিয়েছিলাম)। আর সে ছিল খোদাভীরু ",
  "ও পিতামাতার প্রতি সদাচারী; উদ্ধত ও অবাধ্য ছিল না। ",
  "তার ওপর শান্তি বর্ষিত হোক, যেদিন সে জন্মগ্রহণ করে, যেদিন মারা যাবে এবং যেদিন জীবিতাবস্থায় পুনরুত্থিত হবে।\n",
  "কিতাবে (উল্লিখিত) মরিয়মের ঘটনা বর্ণনা করো; যখন সে তার পরিবার-পরিজন থেকে পৃথক হয়ে পূর্বদিকের এক জায়গায় ঠাঁই নিল। ",
  "তারপর তাদের থেকে নিজেকে আড়াল করার জন্য একটি পর্দা টাঙ্গিয়ে দিল। তখন আমি তার কাছে আমার আত্মাকে (ফেরেশতা জিবরাঈলকে) পাঠালাম। সে তার সামনে এক সুঠাম মানুষের আকারে আত্মপ্রকাশ করল। ",
  "মরিয়ম বলল, “আমি করুণাময়ের কাছে তোমার থেকে আশ্রয় চাই, যদি তুমি আল্লাহকে ভয় কর।” ",
  "সে বলল, “আমি তো তোমার প্রভুর দূত; তোমাকে এক পবিত্র পুত্র দান করার ঘোষণা দিতে (এসেছি)।” ",
  "মরিয়ম বলল, “আমার পুত্র হবে কীভাবে, আমাকে তো কোন মানুষ (পুরুষ) স্পর্শই করেনি এবং আমি অসতীও নই?” ",
  "জিবরাঈল বলল, “এভাবেই (হবে)। তোমার প্রভু বলেছেন: এটা আমার জন্য সহজ; আর তাকে আমি মানুষের জন্য এক নিদর্শন ও আমার অনুগ্রহের আধার বানাতে চাই। এটা একটা স্থিরীকৃত বিষয়।” ",
  "এরপর সে তাকে (পুত্র ঈসাকে) গর্ভে ধারণ করল। তারপর তাকে (পেটে) নিয়ে দূরবর্তী একটি জায়গায় চলে গেল। ",
  "তারপর প্রসব-বেদনা তাকে এক খেজুরগাছের কাণ্ডের কাছে নিয়ে এল। সে বলল, “হায়, আমি যদি এর আগে মরে যেতাম এবং একেবারে বিস্মৃত (লোকের স্মৃতি থেকে বিলুপ্ত) হয়ে যেতাম!” ",
  "এমন সময় তার নিচ থেকে জিবরাঈল তাকে ডাক দিয়ে বলল, “দুঃখ করো না। তোমার প্রভু তোমার নিচে একটি জলধারা প্রবাহিত করেছেন।” ",
  "“আর খেজুরগাছের কাণ্ডটি নিজের দিকে নাড়া দাও। দেখবে, গাছ তোমার ওপর তাজা তাজা পাকা খেজুর ফেলতে থাকবে।” ",
  "“তখন খাও, পান করো আর চক্ষু শীতল কর। আর যদি কোন মানুষ দেখ তাহলে বলবে: আমি করুণাময় আল্লাহর জন্য রোযা মানত করেছি। তাই আজ কোন মানুষের সাথে কথা বলব না।” ",
  "অতঃপর সে পুত্রকে নিয়ে তার সমপ্রদায়ের কাছে গেল। তারা বলল, “হে মরিয়ম! তুমি তো এক অদ্ভুত কাজ করেছো।” ",
  "“হে হারুনের বোন! তোমার বাবা খারাপ লোক ছিল না এবং তোমার মাও অসতী ছিল না।” ",
  "অতঃপর মরিয়ম পুত্রের দিকে ইঙ্গিত করল। তারা বলল, “আমরা কোলের শিশুর সাথে কীভাবে কথা বলব?” ",
  "শিশু (ঈসা) বলে উঠল, “আমি আল্লাহর বান্দা। তিনি আমাকে কিতাব দিয়েছেন, আমাকে নবী করে পাঠিয়েছেন।” ",
  "“আমি যেখানেই থাকি, আমাকে বরকতময় করেছেন। আর যতক্ষণ জীবিত থাকি, আমাকে নামায ও যাকাতের নির্দেশ দিয়েছেন।” ",
  "“তিনি আমাকে আমার মায়ের অনুগত করেছেন; আমাকে উদ্ধত ও হতভাগ্য করেননি। ",
  "আমার ওপর (আল্লাহর পক্ষ থেকে স্থায়ী) শান্তি থাকুক: যেদিন আমি জন্মগ্রহণ করেছি, যেদিন মারা যাব এবং যেদিন আমাকে জীবন্ত উঠানো হবে!” ",
  "এই হল মরিয়মের পুত্র ঈসা (ঈসার প্রকৃত ঘটনা)। এটাই সত্য কথা, যে ব্যাপারে তারা সন্দেহ পোষণ (অথবা বিতর্ক) করে। ",
  "আল্লাহর জন্য কোন সন্তানগ্রহণ সমীচীন নয়। তিনি মহিয়ান! তিনি যখন কোন কিছু করার সিদ্ধান্ত নেন তখন শুধু বলেন, “হও”, অমনি তা হয়ে যায়। ",
  "(ঈসা বলল,) “আর আল্লাহই আমার প্রভু এবং তোমাদেরও প্রভু। অতএব, তাঁর ইবাদত কর। এটাই সঠিক পথ।” ",
  "অতঃপর তাদের মধ্য থেকে দলগুলো মতভেদ করল। (ঈসার ব্যাপারে খ্রিষ্টানরা ভিন্ন ভিন্ন মত পোষণ করে বিভিন্ন দলে বিভক্ত হল।) অতএব, এক ভয়ানক দিনের (কেয়ামতের) উপস্থিতিকালে অবিশ্বাসীদের জন্য বড়ই দুর্ভোগ রয়েছে! ",
  "যেদিন তারা আমার কাছে আসবে সেদিন কত পরিষ্কার শুনতে ও দেখতে পাবে! কিন্তু আজ জালেমরা স্পষ্ট বিভ্রান্তির মধ্যে রয়েছে। ",
  "দুঃখের দিন সম্পর্কে তুমি তাদেরকে সতর্ক করে দাও; যখন সকল বিষয় মীমাংসিত হয়ে যাবে। (এখন) তারা বেখবর অবস্থায় আছে এবং তারা বিশ্বাস করে না। ",
  "পৃথিবী ও তার ওপরে যারা আছে আমিই তাদের মালিক থাকব। আর তাদেরকে আমার কাছেই ফিরিয়ে আনা হবে।\n",
  "কিতাবে (উল্লিখিত) ইবরাহীমের কথাও স্মরণ কর। বস্তুত সে ছিল সত্যনিষ্ঠ ও এক নবী। ",
  "যখন সে তার বাবাকে বলেছিল, “বাবা! তুমি এমন বস্তুর উপাসনা করো কেন, যা শুনতে পায় না, দেখতে পায় না এবং তোমার কোন কাজেও আসে না?” ",
  "“বাবা! আমার কাছে সেই জ্ঞান এসেছে যা তোমার কাছে আসেনি। তাই তুমি আমার কথা মেনে নাও, আমি তোমাকে সঠিক পথ দেখাব।” ",
  "“বাবা! শয়তানের ইবাদত করো না। শয়তান তো আল্লাহর অবাধ্য।” ",
  "“বাবা! আমার তো ভয় হচ্ছে যে, তোমার ওপর আল্লাহর কোন আজাব আসবে এবং তুমি শয়তানের সঙ্গী হয়ে যাবে।” ",
  "বাবা বলল, “ইবরাহীম! তুমি কি আমার দেবতাদের থেকে মুখ ফিরিয়ে নিচ্ছ? যদি তুমি (এরূপ আচরণ থেকে) বিরত না হও তাহলে আমি অবশ্যই তোমাকে পাথর মেরে হত্যা করব। তুমি আমার কাছ থেকে চিরদিনের জন্য দূর হয়ে যাও।” ",
  "ইবরাহীম (তার বাবাকে) বলল, “তোমার ওপর শান্তি বর্ষিত হোক! আমি তোমার জন্য আমার প্রভুর কাছে ক্ষমা চাইব। নিশ্চয়ই তিনি আমার প্রতি অনুগ্রহশীল।” ",
  "“আর আমি তোমাদের থেকে এবং তোমরা আল্লাহকে ছাড়া যাদেরকে ডাক তাদের থেকে পৃথক হয়ে যাচ্ছি। আমি আমার প্রভুকে ডাকব। আশা করি, আমার প্রভুকে ডাকলে হতভাগ্য হব না।” ",
  "অতঃপর সে যখন তাদের থেকে এবং তারা আল্লাহকে ছাড়া যাদের উপাসনা করছিল তাদের থেকে পৃথক হয়ে গেল তখন আমি তার জন্য ইসহাক ও ইয়াকূবকে দান করলাম। আমি (এদের) প্রত্যেককে নবীও করেছিলাম। ",
  "আর আমি তাদেরকে আমার অনুগ্রহ দান করলাম এবং তাদের জন্য উচ্চ সুখ্যাতি বরাদ্দ করলাম।\n",
  "কিতাবে (উল্লিখিত) মূসার কথাও স্মরণ কর। বস্তুত সে ছিল এক মনোনীত ব্যক্তি এবং ছিল একজন রসূল ও নবী। ",
  "আমি তূর পাহাড়ের ডান দিক থেকে তাকে সম্বোধন করেছিলাম এবং একান্ত আলাপের জন্য তাকে কাছে নিয়ে এসেছিলাম। ",
  "আর আমার অনুগ্রহে তার ভাই হারুনকেও নবীরূপে তার জন্য দান করেছিলাম। ",
  "কিতাবে (উল্লিখিত) ইসমাঈলের কথাও স্মরণ কর। বস্তুত সে ছিল সত্য ওয়াদাকারী এবং ছিল একজন রসূল ও নবী। ",
  "সে তার পরিবার-পরিজনকে নামায ও যাকাতের নির্দেশ দিত। এবং সে ছিল তার প্রভুর কাছে পছন্দনীয়। ",
  "কিতাবে (উল্লিখিত) ইদরীসের কথাও স্মরণ কর। বস্তুত সে ছিল সত্যনিষ্ঠ ও একজন নবী। ",
  "আর আমি তাকে এক উচ্চ অবস্থানে উন্নীত করেছিলাম। ",
  "এরাই সেই সব নবী যাদের প্রতি আল্লাহ অনুগ্রহ করেছেন। এরা আদমের বংশধর এবং তাদেরই উত্তরসুরী যাদেরকে আমি নূহের সাথে (নৌকায়) বহন করেছিলাম। এরা ইবরাহীম ও ইসরাঈলের বংশধর এবং তাদেরই দলভুক্ত যাদেরকে আমি সৎপথ দেখিয়েছিলাম ও মনোনীত করেছিলাম। এদের সামনে যখন আল্লাহর আয়াতসমূহ তেলাওয়াত করা হত তখন তারা সেজদায় লুটিয়ে পড়ত এবং কাঁদতে থাকত।সেজদা",
  "কিন্তু তাদের পরে এমন এক প্রজন্ম এল যারা নামায (নামাযের চেতনা) নষ্ট করল এবং প্রবৃত্তির বশবর্তী হল। অতএব, তারা ভ্রষ্টতার পরিণতি দেখতে পাবে। ",
  "তবে যারা তওবা করেছে, সত্যকে বিশ্বাস করেছে এবং সৎকাজ করেছে তারা এর ব্যতিক্রম। এমন লোকেরা জান্নাতে প্রবেশ করবে এবং তাদের প্রতি এতটুকু অবিচার করা হবে না। ",
  "চিরস্থায়ী জান্নাতে, করুণাময় আল্লাহ তাঁর বান্দাদেরকে অদৃশ্যে যার প্রতিশ্রুতি দিয়েছেন। তিনি তো সেই সত্তা যার প্রতিশ্রুতি অবশ্যম্ভাবী। ",
  "সেখানে তারা কোন বাজে কথা শুনবে না, শুনবে কেবল জ্ঞশান্তিঞ্চ। সেখানে সকাল-সন্ধ্যায় তাদের জীবিকার ব্যবস্থা থাকবে। ",
  "আমার বান্দাদের মধ্যে যারা মোত্তাকী তাদেরকেই আমি ঐ জান্নাতের অধিকারী করব। ",
  "(জিবরাঈল বলল) “আমরা (ফেরেশতারা) আপনার প্রভুর আদেশ ছাড়া অবতরণ করি না। আমাদের সামনে যা আছে, আমাদের পেছনে যা আছে এবং যা এর মাঝখানে আছে সবকিছুই তাঁর। আর আপনার প্রভু কিছুই ভোলেন না।” ",
  "তিনি আসমান ও জমিন এবং তার মধ্যবর্তী সবকিছুরই প্রভু। অতএব, তাঁর ইবাদত করো এবং তাঁর ইবাদতে অবিচল থাক। তুমি কি তাঁর সমতুল্য কাউকে জান? \n",
  "মানুষ  বলে, “আমি যখন মরে যাব, তারপর কি আমাকে জীবিত উঠানো হবে?” ",
  "আচ্ছা, তাহলে মানুষ কি স্মরণ করে না যে, ইতিপূর্বে যখন আমি তাকে সৃষ্টি করেছিলাম তখন সে কিছুই ছিল না? ",
  "সুতরাং তোমার প্রভুর শপথ! অবশ্যই আমি তাদেরকে এবং শয়তানদেরকে একত্রিত করব, তারপর তাদেরকে হাঁটুতে ভর-করা অবস্থায় জাহান্নামের চারপাশে নিয়ে আসব। ",
  "অতঃপর আমি প্রতিটি দল থেকে অবশ্যই বের করব, কে তাদের মধ্যে পরম করণাময়ের সবচেয়ে বড় অবাধ্য। ",
  "তারপর নিশ্চয়ই আমি তাদের সম্বন্ধেও সম্যক অবগত যারা জাহান্নামে দগ্ধ হওয়ার অধিক যোগ্য। ",
  "আর তোমাদের প্রত্যেককেই সেখানে যেতে হবে। এটা তোমার প্রভুর চূড়ান্ত সিদ্ধান্ত। ",
  "অতঃপর যারা তাকওয়া অবলম্বন করেছিল আমি তাদেরকে উদ্ধার করব এবং জালেমদেরকে হাঁটুতে ভর-করা অবস্থায় সেখানে রেখে দেব। ",
  "যখন তাদের কাছে আমার স্পস্ট আয়াতসমূহ পাঠ করা হয় তখন কাফেররা মুমিনদেরকে বলে, “দুই দলের কোন্‌টি মর্যাদায় শ্রেষ্ঠ এবং মজলিস আয়োজনে উৎকৃষ্ট?” ",
  "তাদের পূর্বে আমি কত প্রজন্মকে ধ্বংস করে দিয়েছি! তারা সম্পদে ও সৌন্দর্যে (তাদের তুলনায়) শ্রেষ্ঠতর ছিল। ",
  "বল, “যারা বিভ্রান্তির মধ্যে আছে আল্লাহ তাদেরকে যথেষ্ট অবকাশ দেবেন। অবশেষে যখন তারা প্রতিশ্রুত শাস্তি অথবা কেয়ামত প্রত্যক্ষ করবে তখনই জানতে পারবে, কে মর্যাদায় নিকৃষ্ট ও লোকলস্করে দুর্বল।” ",
  "যারা সৎপথে চলে আল্লাহ তাদের সৎপথে থাকার ক্ষমতা বাড়িয়ে দেন। আর স্থায়ী সৎকর্মগুলোই তোমার প্রভুর কাছে প্রতিদানের দিক থেকে উত্তম এবং পরিণামের দিক থেকেও উত্তম। ",
  "তুমি কি সেই লোকটিকে দেখেছো, যে আমার নিদর্শনসমূহ অবিশ্বাস করেছে আর বলেছে, “(আমি যদি পুনর্জীবিত হই তাহলে) অবশ্যই আমাকে ধন-সম্পদ ও সন্তান-সন্ততি দেওয়া হবে?” ",
  "সে কি গায়েব জেনে গেছে, নাকি আল্লাহর কাছ থেকে কোন ওয়াদা নিয়েছে? ",
  "কিছুতেই না। সে যা বলে আমি তা লিখে রাখব এবং তার শাস্তি বাড়িয়ে দেব। ",
  "আর সে যা বলে তাতে (তার ধন-সম্পদ ও সন্তান-সন্ততিতে) আমিই তার উত্তরাধিকারী হব এবং সে আমার কাছে একা আসবে। ",
  "তারা আল্লাহ ব্যতীত অন্যান্য উপাস্য গ্রহণ করেছে, যাতে তারা তাদের (সহায়ক) শক্তি হয়। ",
  "কখনও নয়; (বরং) তারা তাদের উপাসনা অস্বীকার করবে এবং তাদের বিরুদ্ধে অবস্থান নেবে।\n",
  "তুমি কি দেখ না যে, কাফেরদেরকে প্ররোচিত করার জন্য আমি শয়তানদেরকে ছেড়ে দিয়েছি? ",
  "অতএব, তাদের ব্যাপারে তাড়াহুড়া করো না। আমি তো ঠিকমতই তাদের সময় গণনা করছি। ",
  "(স্মরণ করো) যেদিন আমি মোত্তাকীদেরকে করুণাময়ের দরবারে এক (সম্মানিত) প্রতিনিধিদলের ন্যায় একত্রিত করব; ",
  "আর অপরাধীদেরকে পানির দিকে তাড়িত (তৃষ্ণার্ত) পশুপালের ন্যায় জাহান্নামের দিকে তাড়িয়ে নেব। ",
  "তারা কেউ (কারো জন্য) সুপারিশ করার অধিকারী হবে না; কেবল সে ছাড়া যে করুণাময়ের কাছ থেকে প্রতিশ্রুতি গ্রহণ করেছে। ",
  "তারা বলে, “করুণাময় (আল্লাহ) সন্তান গ্রহণ করেছেন।” ",
  "তোমরা তো আসলেই একটা গুরুতর বিষয়ের অবতারণা করেছো; ",
  "যার কারণে হয়তো আসমানসমূহ ফেটে যাবে, পৃথিবী খণ্ড-বিখণ্ড হবে এবং পর্বতমালা ভেঙ্গে পড়বে। ",
  "এ কারণে যে, তারা করুণাময়ের প্রতি সন্তান আরোপ করেছে। ",
  "অথচ সন্তান গ্রহণ করা করুণাময়ের জন্য সমীচীন নয়। ",
  "আসমান ও জমিনে যারা আছে তাদের প্রত্যেকেই একজন বান্দা হিসেবে করুণাময়ের কাছে উপস্থিত হবে। ",
  "তিনি তাদের পরিসংখ্যান রেখেছেন ও তাদেরকে ভালভাবে গণনা করেছেন। ",
  "আর তাদের প্রত্যেকে কেয়ামতের দিন একাকী অবস্থায় তাঁর কাছে আসবে। ",
  "যারা ঈমান আনে ও সৎকাজ করে করুণাময় তাদের জন্য ভালবাসা সৃষ্টি করবেন। ",
  "আমি তো একে (এই কোরআনকে) তোমার জবানে সহজ করে দিয়েছি, যাতে তুমি এর দ্বারা মোত্তাকীদেরকে সুসংবাদ দিতে এবং ঝগড়াটে লোকদেরকে সতর্ক করতে পার। ",
  "তাদের পূর্বে আমি কত প্রজন্মকে ধ্বংস করে দিয়েছি! তুমি কি তাদের কাউকে টের পাও কিংবা তাদের কোন ক্ষীণ আওয়াজ শুনতে পাও?",
  "ত্বা হা [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "তুমি কষ্ট পাবে, এজন্য আমি তোমার কাছে কোরআন নাযিল করিনি; ",
  "বরং যারা (আল্লাহকে) ভয় করে তাদের উপদেশের জন্য (তা নাযিল করেছি)। ",
  "(এটা) তাঁরই কাছ থেকে অবতীর্ণ যিনি জমিন ও সুউচ্চ আসমান সৃষ্টি করেছেন। ",
  "করুণাময় তো আরশে (সিংহাসনে) সমাসীন হয়েছেন। ",
  "আসমানে যা কিছু আছে, জমিনে যা কিছু আছে, এ দুঞ্চয়ের মাঝে যা কিছু আছে এবং মাটির নিচে যা কিছু আছে, সব তাঁরই মালিকানাধীন। ",
  "যদি তুমি জোরে কথা বল (বলতে পার), তবে (জেনে রাখবে,) তিনি গোপন ও অধিকতর লুক্কায়িত বিষয়ও জানেন। ",
  "আল্লাহ সেই মহান সত্তা যিনি ছাড়া কোন উপাস্য নেই। সবচেয়ে সুন্দর নামসমূহ তাঁরই। ",
  "তোমার কাছে মূসার বৃত্তান্ত এসেছে কি? ",
  "যখন সে আগুন দেখল তখন তার পরিবারবর্গকে বলল, “তোমরা এখানে অবস্থান করো, আমি একটা আগুন দেখতে পেয়েছি। আমি হয়তো তা থেকে তোমাদের জন্য একটু আগুন সংগ্রহ করে আনতে পারব নতুবা ঐ আগুনের কাছে গিয়ে কোন পথের সন্ধান পাব।” ",
  "অতঃপর সে যখন আগুনের কাছে এল তখন তাকে ডাক দেওয়া হল, “হে মূসা! ",
  "আমিই তোমার প্রভু। তুমি তোমার জুতা খোল। তুমি পবিত্র জ্ঞতুওয়াঞ্চ উপত্যকায় রয়েছো।” ",
  "“এবং আমি তোমাকে মনোনীত করেছি। অতএব, যে ওহী পাঠানো হয় তা মনোযোগ দিয়ে শোন। ",
  "আমিই আল্লাহ। আমি ছাড়া কোন উপাস্য নেই। অতএব, আমার ইবাদত করবে এবং আমার স্মরণে নামায আদায় করবে।” ",
  "কেয়ামত অবশ্যই আসবে। (তবে) আমি তা গোপন রাখতে চাচ্ছি, যাতে প্রত্যেকে তার চেষ্টার ফল পেতে পারে। ",
  "অতএব, কেয়ামতে বিশ্বাস করে না এবং নিজ প্রবৃত্তির বশবর্তী হয় এমন কেউ যেন তোমাকে তা থেকে (কেয়ামতের কথা স্মরণ রাখা থেকে) বিরত না করে। তাহলে তুমি ধ্বংস হয়ে যাবে। ",
  "(আল্লাহ মূসাকে বলেছিলেন,) “হে মূসা! তোমার ডানহাতে ওটা কি?” ",
  "সে বলল, “এটা আমার লাঠি। আমি এটাতে ভর দেই আর এটা দিয়ে আমার মেষপালের জন্য গাছের পাতা পাড়ি। এটাতে আমার আরও কিছু প্রয়োজন রয়েছে।” ",
  "আল্লাহ বললেন, “মূসা! তুমি ওটা নিক্ষেপ কর।” ",
  "মূসা সেটি নিক্ষেপ করল, আর অমনি তা একটি সাপ হয়ে দৌড়াতে লাগল। ",
  "আল্লাহ বললেন, “ওটা ধরে ফেল; ভয় পেয়ো না। আমি ওকে ওর পূর্বের অবস্থায় ফিরিয়ে নিচ্ছি।” ",
  "“আর তোমার (ডান) হাত তোমার (বাম) বগলের সাথে লাগিয়ে ধর, তা শুভ্রোজ্জ্বল হয়ে যাবে—কোন রোগের কারণে নয়—আরেকটি নিদর্শনরূপে। ",
  "যাতে তোমাকে আমার বড় বড় কিছু নিদর্শন দেখাতে পারি। ",
  "তুমি ফেরাউনের কাছে যাও। সে বড় বাড় বেড়েছে।”\n",
  "মূসা বলল, “হে আমার প্রভু! আমার বক্ষ আমার জন্য খুলে দাও (আমার মনে সাহস যোগাও); ",
  "আমার কাজ আমার জন্য সহজ করে দাও; ",
  "আর আমার জিহবা থেকে জড়তা দূর করে দাও; ",
  "যাতে তারা আমার কথা বুঝতে পারে।” ",
  "“এবং আমার পরিবার থেকে আমার জন্য একজন সাহায্যকারী দাও; ",
  "আমার ভাই হারূনকে। ",
  "তার দ্বারা আমার শক্তি জোরদার কর।” ",
  "“এবং তাকে আমার কাজে অংশীদার করো; ",
  "যাতে আমরা বেশি করে তোমার পবিত্রতা বর্ণনা করতে পারি ",
  "এবং বেশি করে তোমাকে স্মরণ করতে পারি। ",
  "তুমি তো আমাদের সবকিছু ভাল করে দেখতে পাও।” ",
  "আল্লাহ বললেন, “মূসা! তুমি যা চেয়েছো তোমাকে তা দেওয়া হল। ",
  "আর আমি তো তোমার প্রতি আরও একবার অনুগ্রহ করেছিলাম।” ",
  "“যখন আমি তোমার মায়ের কাছে যে প্রত্যাদেশ পাঠাবার ছিল তা পাঠিয়েছিলাম: ",
  "যে, তাকে (শিশু মূসাকে) সিন্দুকের মধ্যে রাখ; তারপর তা নদীতে (নীলনদে) ভাসিয়ে দাও; অতঃপর নদী তাকে তীরে ছুঁড়ে দেবে এবং আমার ও তার এক শত্রু তাকে উঠিয়ে নেবে। আর আমি তোমাকে আমার নিজের পক্ষ থেকে ভালবাসা দিয়েছিলাম এবং যাতে তুমি আমার চোখের সামনে (প্রত্যক্ষ তত্ত্বাবধানে) বেড়ে উঠতে পার (সেই ব্যবস্থা করেছিলাম)।” ",
  "“যখন তোমার বোন চলতে চলতে গিয়ে বলল: আমি কি তোমাদেরকে এমন একজনের কথা বলব, যে এর লালনপালনের দায়িত্ব নিতে পারে? এভাবে আমি তোমাকে তোমার মায়ের কাছে ফিরিয়ে দিলাম; যাতে তার চক্ষু শীতল হয় এবং সে বিষণ্নতায় না ভোগে। তুমি একজনকে হত্যা করে বসলে। তারপর আমি তোমাকে দুশ্চিন্তা থেকে মুক্তি দিয়েছিলাম এবং আমি তোমাকে বড়রকম পরীক্ষায় ফেলেছিলাম। তারপর তুমি কয়েক বছর মাদ্‌ইয়ানবাসীদের মধ্যে ছিলে। অতঃপর হে মূসা! নির্ধারিত সময়ে তুমি (এখানে) এসেছো।” ",
  "“আমি তোমাকে আমার নিজের জন্য তৈরী করেছি। ",
  "তুমি ও তোমার ভাই আমার নিদর্শনসহ যাও এবং আমার স্মরণে (আমার দ্বীন প্রচারে) ত্রুটি করো না।” ",
  "“তোমরা দুজন ফেরাউনের কাছে যাও, সে বড় বাড় বেড়েছে। ",
  "তার সাথে নম্রভাবে কথা বলবে; হয়তো সে উপদেশ গ্রহণ করবে কিংবা (আল্লাহকে) ভয় করবে।” ",
  "তারা বলল, “হে প্রভু! আমরা তো আশংকা করছি, সে আমাদের প্রতি বাড়াবাড়ি করবে কিংবা সীমালংঘন করবে।” ",
  "তিনি বলেন, “ভয় করো না; আমি তো তোমাদের সঙ্গে আছি; আমি (সব) শুনছি ও দেখছি।” ",
  "“অতএব, তার কাছে যাও আর বল: আমরা তোমার প্রভুর দূত। তুমি বনী ইসরাঈলকে আমাদের সঙ্গে যেতে দাও এবং তাদেরকে নির্যাতন করো না। আমরা তোমার প্রভুর কাছ থেকে এক নিদর্শন নিয়ে এসেছি। আর যে সৎপথে চলবে তার ওপর শান্তি আসবে।” ",
  "“আমাদেরকে ওহীর মাধ্যমে জানানো হয়েছে যে, শাস্তি তার ওপরই আসবে যে অবিশ্বাস করে আর (সত্য থেকে) মুখ ফিরিয়ে নেয়।” ",
  "ফেরাউন বলল, “মূসা! তাহলে তোমাদের দুঞ্চজনের প্রভু কে?” ",
  "মূসা বলল, “আমাদের প্রভু হলেন তিনি, যিনি প্রতিটি বস্তুকে তার (নিজস্ব) আকৃতি দিয়েছেন, তারপর (সঠিক) পথ দেখিয়েছেন।” ",
  "ফেরাউন বলল, “তাহলে প্রাচীন প্রজন্মসমূহের অবস্থা (খবর) কি?” ",
  "মূসা বলল, “তাদের খবর আমার প্রভুর কাছে লিখিত রয়েছে। আমার প্রভু ভুল করেন না এবং ভুলেও যান না।” ",
  "“যিনি তোমাদের জন্য জমিনকে একটি বিছানা (বিছানার মত) বানিয়েছেন, তাতে তোমাদের জন্য পথ তৈরী করে দিয়েছেন এবং আসমান থেকে পানি (বৃষ্টি) বর্ষণ করেছেন।” এর দ্বারা আমি বিভিন্ন প্রকার গাছপালা উৎপন্ন করেছি। ",
  "(জমিনের গাছপালা থেকে) তোমরা নিজেরা খাও এবং তোমাদের পশুদেরকেও (তাতে) চরাও। নিশ্চয়ই এতে বুদ্ধিমানদের জন্য নিদর্শন আছে।\n",
  "মাটি থেকে তোমাদেরকে সৃষ্টি করেছি, মাটিতে তোমাদেরকে ফিরিয়ে নেব এবং মাটি থেকেই আবার তোমাদেরকে বের করব। ",
  "আমি তো তাকে (ফেরাউনকে) আমার সব নিদর্শন দেখিয়েছি; কিন্তু সে তা অবিশ্বাস ও অমান্য করেছে। ",
  "সে বলল, “হে মূসা! তুমি কি তোমার যাদু দ্বারা আমাদেরকে আমাদের ভূখণ্ড থেকে বের করে দিতে এসেছো?” ",
  "“তাহলে আমরাও তোমার সামনে অনুরূপ এক যাদু উপস্থিত করব। অতএব, এক উন্মুক্ত স্থানে আমাদের ও তোমার মধ্যে (যাদু-প্রতিযোগিতার জন্য) একটি নির্দিষ্ট সময় ঠিক করো, যা আমরা লংঘন করব না এবং তুমিও না।” ",
  "মূসা বলল, “(ঠিক আছে,) তোমাদের নির্ধারিত সময় উৎসবের দিন এবং (সেদিন) সকালবেলায় লোকদেরকে সমবেত করা হবে।” ",
  "ফেরাউন উঠে গেল, নিজের কৌশল ঠিক করল এবং তারপর ফিরে এল। ",
  "মূসা তাদেরকে বলল, “তোমাদের অমঙ্গল হোক! তোমরা আল্লাহর নামে মিথ্যা উদ্ভাবন করো না। তা করলে তিনি তোমাদেরকে এক আজাব দিয়ে একেবারে ধ্বংস করে দেবেন। আর যে (আল্লাহর বিরুদ্ধে) মিথ্যা উদ্ভাবন করে সে বিফলমনোরথ হবেই।” ",
  "অতঃপর তারা তাদের কাজ নিয়ে নিজেদের মধ্যে বিতর্ক করল এবং গোপনে পরামর্শ করল। ",
  "(সে পরামর্শে) তারা বলল, “নিশ্চয়ই এরা দুজন (মূসা ও হারূন) যাদুকর। এরা নিজেদের যাদুর সাহায্যে তোমাদেরকে তোমাদের ভূখণ্ড থেকে বের করে দিতে চায় এবং তোমাদের উৎকৃষ্ট জীবনপদ্ধতির বিলোপ ঘটাতে চায়।” ",
  "“তোমরা তোমাদের কৌশল সুসংহত কর। তারপর সারিবদ্ধভাবে উপস্থিত হও। আজ যে জয়ী হবে সেই প্রকৃত সফল হবে।” ",
  "তারা বলল, “মূসা! হয় তুমি নিক্ষেপ করো, না হয় আমরাই আগে নিক্ষেপ করি।” ",
  "মূসা বলল, “বরং তোমরাই নিক্ষেপ কর।” অমনি তাদের (নিক্ষিপ্ত) রশি ও লাঠিগুলো তাদের যাদুর প্রভাবে দৌড়াচ্ছে বলে তার মনে হল। ",
  "এতে মূসা তার মনে কিছুটা ভীতি অনুভব করল। ",
  "আমি বললাম, “ভয় পেয়ো না, তুমিই বিজয়ী হবে। ",
  "তুমি তোমার ডান হাতে যা আছে তা নিক্ষেপ করো, (দেখবে) তারা যা কিছু তৈরী করেছে এটা তা সব গিলে ফেলবে। তারা যা তৈরী করেছে তা তো কেবল যাদুকরের কৌশল। যাদুকর যেখানেই আসুক (যাদুবিদ্যায় যতই পারদর্শী হোক), সফল হয় না।” ",
  "(ফেরাউনের) যাদুকরেরা (মূসার সাথে পরাজিত হয়ে) সেজদায় পড়ে গেল। তারা বলল, “আমরা হারূন ও মূসার প্রভুর প্রতি ঈমান আনলাম।” ",
  "ফেরাউন বলল, “আমি তোমাদেরকে অনুমতি দেওয়ার আগেই তোমরা মূসার পক্ষে ঈমান আনলে? নিশ্চয়ই সে তোমাদেরই গুরু, যে তোমাদেরকে যাদু শিখিয়েছে। অতএব, আমি অবশ্যই তোমাদের হাত-পা বিপরীত দিক থেকে কেটে দেব এবং তোমাদেরকে খেজুরগাছের কাণ্ডে শূলবিদ্ধ করব। আর অবশ্যই তোমরা জানতে পারবে, আমাদের মধ্যে কার শাস্তি কঠোরতর ও অধিকতর স্থায়ী।” ",
  "তারা বলল, “আমাদের কাছে যেসব স্পষ্ট প্রমাণ এসেছে তার ওপর এবং আমাদেরকে যিনি সৃষ্টি করেছেন তাঁর ওপর আমরা তোমাকে কিছুতেই প্রাধান্য দেব না। অতএব, তুমি যে বিচার করতে চাও করতে পার। তুমি তো কেবল এই পার্থিব জীবনের ব্যাপারেই বিচার করবে।” ",
  "“আমরা আমাদের প্রভুর প্রতি ঈমান এনেছি, যাতে তিনি আমাদের সাধারণ পাপসমূহ এবং তুমি যে আমাদেরকে যাদু প্রয়োগে বাধ্য করেছো তার পাপ ক্ষমা করে দেন। আল্লাহই শ্রেষ্ঠ ও শাশ্বত।” ",
  "অপরাধী অবস্থায় যে তার প্রভুর কাছে উপস্থিত হবে তার জন্য রয়েছে জাহান্নাম। সেখানে সে মরবেও না, বাঁচবেও না। ",
  "আর যারা ঈমানদার অবস্থায় সৎকর্ম করে তাঁর কাছে উপস্থিত হবে তাদের জন্য রয়েছে সুউচ্চ মর্যাদা; ",
  "স্থায়ী জান্নাত, যার তলদেশ দিয়ে নদী প্রবাহিত হয়। সেখানে তারা চিরকাল থাকবে। এটা তাদেরই পুরস্কার যারা (পাপ থেকে) পবিত্র থাকে।\n",
  "আমি মূসার কাছে ওহী পাঠিয়ে বলেছিলাম, “আমার বান্দাদেরকে নিয়ে রাতে বেরিয়ে পড় এবং তাদের জন্য সমুদ্রের মধ্যে একটি শুকনো পথ তৈরী করে নাও। (পেছন থেকে এসে ফেরাউনের) ধরে ফেলার ভয় করবে না কিংবা (সমুদ্রে ডুবে যাওয়ার ভয়ে) ভীত হবে না।” ",
  "অতঃপর ফেরাউন তার সেনাদল নিয়ে মূসা ও তার সঙ্গীদেরকে অনুসরণ করল। তখন সমুদ্রের পানি ফেরাউন ও তার সৈন্যদেরকে পুরোপুরি ঢেকে দিল (নিমজ্জিত করল)। ",
  "ফেরাউন তার লোকদেরকে বিপথগামী করেছিল, সে (তাদেরকে) সৎপথ দেখায়নি। ",
  "হে বনী ইসরাঈল! আমি তোমাদেরকে শত্রুর হাত থেকে রক্ষা করেছিলাম, তূর পাহাড়ের ডান পাশে তোমাদেরকে প্রতিশ্রুতি দিয়েছিলাম এবং তোমাদের কাছে মান্‌ ও সাল্‌ওয়া পাঠিয়েছিলাম। ",
  "তোমরা আমার দেওয়া পবিত্র খাদ্যসামগ্রী খাও এবং এ ব্যাপারে সীমালংঘন করো না। তাহলে তোমাদের ওপর আমার গযব (ক্রোধ) নেমে আসবে। আর যার ওপর আমার গযব নেমে আসে, সে অবশ্যই ধ্বংস হয়ে যায়। ",
  "আর যে তওবা করে, (সত্যের প্রতি) বিশ্বাস রাখে, সৎকাজ করে আর সঠিক পথ অনুসরণ করে, তার প্রতি আমি অবশ্যই ক্ষমাশীল। ",
  "আর হে মূসা! তুমি তোমার লোকদেরকে রেখে তাড়াহুড়া করলে কেন? ",
  "সে বলল, “ঐ তো তারা আমার পেছনেই আছে। হে প্রভু! আমি একটু তাড়াতাড়ি তোমার কাছে এসেছি, যাতে তুমি খুশী হও।” ",
  "তিনি বললেন, “আমি তো তোমার (চলে আসার) পরে তোমার লোকদেরকে পরীক্ষায় ফেলেছি এবং সামিরী তাদেরকে পথভ্রষ্ট করেছে।” ",
  "তখন মূসা ক্রুদ্ধ ও ক্ষুব্ধ হয়ে তার লোকদের কাছে ফিরে গেল। সে বলল, “হে আমার লোকেরা! তোমাদের প্রভু কি তোমাদের সাথে একটি ভাল ওয়াদা করেননি? তবে কি সে ওয়াদা তোমাদের জন্য দীর্ঘ হয়েছে? নাকি তোমরা চেয়েছো, তোমাদের ওপর তোমাদের প্রভুর গযব নেমে আসুক, যে কারণে তোমরা আমার (সাথে কৃত) ওয়াদা ভঙ্গ করলে?” ",
  "তারা বলল, “আমরা তোমার ওয়াদা আমাদের ইচ্ছায় ভঙ্গ করিনি; বরং আমাদের ওপর (ফেরাউনের) লোকদের অলংকারের ভার চাপানো হয়েছিল এবং আমরা তা (আগুনে) নিক্ষেপ করেছি। একইভাবে সামিরীও নিক্ষেপ করেছে।” ",
  "তারপর সে তাদের জন্য এমন একটি বাছুরের মূর্তি তৈরী করে, যার মধ্যে একপ্রকার হাম্বারব ছিল। তারা বলল, “এটা তোমাদের উপাস্য এবং মূসারও উপাস্য; কিন্তু মূসা (তার উপাস্যকে) ভুলে গেছে।” ",
  "তারা কি দেখে না যে, এটা তাদের কোন কথায় সাড়া দেয় না এবং তাদের কোন ক্ষতি কিংবা উপকার করতে পারে না?\n",
  "এর আগে হারূন তাদেরকে বলেছিল, “হে আমার লোকেরা! আসলে এটা দ্বারা তোমাদেরকে পরীক্ষায় ফেলা হয়েছে। তোমাদের প্রভু তো পরম করুণাময়। অতএব, তোমরা আমার অনুসরণ করো এবং আমার আদেশ মেনে চল।” ",
  "(জবাবে) তারা বলেছিল, “মূসা আমাদের কাছে ফিরে না আসা পর্যন্ত আমরা এটির উপাসনায় নিবেদিত থাকব।” ",
  "মূসা বলল, “হারূন! যখন তুমি ওদেরকে বিপথগামী হতে দেখলে তখন তোমাকে কিসে বাধা দিয়েছিল, ",
  "যে (কারণে) তুমি আমার নীতি অনুসরণ করলে না? তবে কি তুমি আমার আদেশ অমান্য করেছো?” ",
  "হারূন বলল, “ওরে আমার মায়ের ছেলে (ভাই)! তুমি আমার দাড়ি ও মাথার চুল ধরে টেনো না। আমি তো ভয় করেছিলাম যে, (ওদেরকে বেশি কিছু বললে) তুমি এসে বলবে, “তুমি বনী ইসরাঈলের মধ্যে বিভেদ সৃষ্টি করেছো এবং আমার কথার সম্মান রাখনি।” ",
  "(এরপর) মূসা (সামিরীকে) বলল, “এই সামিরী! তোমার বিষয়টা কি? (তুমি অমন কাজ করলে কেন?)” ",
  "সে বলল, “আমি একটা ব্যাপার দেখেছিলাম, যা অন্যরা দেখেনি। তখন সেই দূতের (জিবরাঈলের ঘোড়ার) পায়ের ছাপ থেকে একমুঠো (মাটি) নিয়ে তা নিক্ষেপ করলাম। এভাবেই আমার মন আমাকে প্রণোদিত করেছিল।” ",
  "মূসা বলল, “তাহলে তুমি দূর হয়ে যাও! জীবদ্দশায় তোমার জন্য এটাই শাস্তি যে, তুমি বলবে: আমাকে স্পর্শ করো না। (অর্থাৎ সারাজীবন তুমি অস্পৃশ্য হয়ে মানুষ থেকে দূরে থাকবে।) আর তোমার জন্য (ভবিষ্যৎ শাস্তির) একটা ওয়াদাও রয়েছে যার কোন ব্যতিক্রম করা হবে না। এবার তোমার সেই উপাস্যের (বাছুরের মূর্তির) দিকে তাকাও যার উপাসনায় তুমি নিবেদিত ছিলে। আমরা এটাকে অবশ্যই পুড়িয়ে ফেলব এবং এর ভস্মাবশেষ সমুদ্রে ছড়িয়ে দেব।” ",
  "তোমাদের (প্রকৃত) উপাস্য তো আল্লাহ, যিনি ছাড়া অন্য কোন উপাস্য নেই। সবকিছুই তাঁর জ্ঞানের আওতাভুক্ত। ",
  "পূর্বে যা ঘটেছে তার সংবাদ এভাবেই আমি তোমার কাছে বর্ণনা করি। আর আমি তোমাকে আমার পক্ষ থেকে একটি স্মরণিকা (কোরআন) দান করেছি। ",
  "এ থেকে যে মুখ ফিরিয়ে নেবে সে কেয়ামতের দিন (পাপের) একটি (ভারী) বোঝা বহন করবে। ",
  "তারা তাতে (তার অপরিহার্য পরিণতি জাহান্নামে) চিরকাল থাকবে। কেয়ামতের দিন এটা তাদের জন্য খুব খারাপ একটা বোঝা হবে; ",
  "যেদিন শিঙ্গায় ফুঁক দেওয়া হবে। আর সেদিন আমি অপরাধীদেরকে নীল চক্ষুবিশিষ্ট (দৃষ্টিহীন) অবস্থায় একত্রিত করব। ",
  "তারা নিজেদের মধ্যে চুপিচুপি বলাবলি করবে, “(পৃথিবীতে) তোমরা দশদিনের বেশি অবস্থান করনি।” ",
  "তারা কি বলবে আমি তা খুব ভাল করে জানি, যখন তাদের মধ্যে উৎকৃষ্টতর জীবনপদ্ধতির অনুসারী ব্যক্তি বলবে, তোমরা একদিনের বেশি অবস্থান করনি। \n",
  "তারা তোমার কাছে পাহাড়-পর্বত সম্বন্ধে প্রশ্ন করে। তুমি বল, “আমার প্রভু সেগুলোকে বিস্ফোরিত করে ছড়িয়ে-ছিটিয়ে দেবেন। ",
  "তারপর সেগুলোকে তৃণবিহীন সমতলভূমি করে রাখবেন। ",
  "তাতে তুমি কোন বক্রতা বা অসমতা দেখবে না।” ",
  "সেদিন মানুষেরা (আল্লাহর পক্ষ থেকে) আহবানকারীর কথামতো চলবে। তার কথার মোটেও এদিক-ওদিক করতে পারবে না। করুণাময় আল্লাহর ভয়ে সব শব্দ নিচু হয়ে যাবে। সুতরাং ফিসফিসানি ছাড়া তুমি আর কিছু শুনবে না। ",
  "করুণাময় আল্লাহ যাকে অনুমতি দেবেন এবং যার কথা তিনি পছন্দ করবেন কেবল সে ছাড়া অন্য কারো সুপারিশ সেদিন কোন কাজে আসবে না। ",
  "তাদের সামনে যা আছে ও তাদের পেছনে যা আছে তা (সব) তিনি জানেন; কিন্তু তারা তাঁকে (নিজেদের) জ্ঞানের আওতায় আনতে পারে না। ",
  "চিরঞ্জীব চিরস্থায়ী সত্তা আল্লাহর সামনে সকল মুখমণ্ডল অবনমিত হবে। আর যে জুলুমের ভার (পাপ) বহন করেছে সে ব্যর্থ হবে। ",
  "ঈমানদার অবস্থায় যে সৎকাজ করে সে কোন অবিচার কিংবা ক্ষতির আশংকা করবে না। ",
  "আর এভাবেই আমি আরবী ভাষায় কোরআন নাযিল করেছি এবং তাতে বিস্তারিতভাবে সতর্কবাণী বিবৃত করেছি, যাতে তারা তাকওয়া অবলম্বন করে অথবা তা তাদের জন্য শিক্ষাগ্রহণের উপাদান যোগায়। ",
  "প্রকৃত অধিপতি আল্লাহ অতি মহান! তোমার প্রতি তাঁর ওহী সম্পূর্ণ হওয়ার পূর্বে কোরআন নিয়ে তাড়াহুড়া করবে না। আর বলবে, “হে প্রভু! আমার জ্ঞান বাড়িয়ে দাও।” ",
  "আমি ইতিপূর্বে আদম থেকে ওয়াদা নিয়েছিলাম; কিন্তু সে (তা) ভুলে গিয়েছিল। আমি তার দৃঢ়তার পরিচয় পাইনি।\n",
  "(স্মরণ করো) যখন আমি ফেরেশতাদের বলেছিলাম, “তোমরা আদমকে সেজদা করো (আদমের সম্মানে মাথানত করো)।” তখন তারা সেজদা করেছিল; কিন্তু ইবলীস করেনি; সে (সেজদা করতে) অস্বীকার করল। ",
  "তখন আমি বললাম, “হে আদম! এই ব্যাটা তোমার ও তোমার স্ত্রীর শত্রু। অতএব, (সাবধান থেকো) সে যেন তোমাদের দুঞ্চজনকে জান্নাত থেকে বের করতে না পারে। তাতে তুমি কষ্ট পাবে। ",
  "তোমাকে কথা দেওয়া হল, জান্নাতে তুমি ক্ষুধার্তও হবে না, বিবস্ত্রও হবে না। ",
  "সেখানে তোমার তৃষ্ণাও লাগবে না, সূর্যতাপের কষ্টও হবে না। ",
  "অতঃপর শয়তান তাকে কুমন্ত্রণা দিল। সে বলল, “আদম! আমি কি তোমাকে অমরত্ব-বৃক্ষ ও অক্ষয় রাজ্যের সন্ধান দেব?” ",
  "অতঃপর তারা দুজনে গাছটির ফল খেল। তখন তাদের সামনে তাদের লজ্জাস্থান উন্মোচিত হয়ে গেল। তারা (তাদের আবরু রক্ষার জন্য) নিজেদের গায়ে জান্নাতের গাছের পাতা জড়াতে লাগল। আদম তার প্রভুর নির্দেশ অমান্য করেছিল বলেই সে বিভ্রান্ত হয়েছিল। ",
  "অতঃপর তার প্রভু তাকে মনোনীত করেন এবং তার তওবা কবুল করেন ও (তাকে) দিক-নির্দেশনা দেন। ",
  "তিনি বলেন, “তোমরা উভয়ে একত্রে জান্নাত থেকে (পৃথিবীতে) নেমে যাও। তোমরা কতক কতকের শত্রু (হয়ে থাকবে)। তারপর যদি তোমাদের কাছে আমার পক্ষ থেকে দিক-নির্দেশনা আসে, তখন যে আমার দিক-নির্দেশনা অনুসরণ করবে সে পথভ্রষ্ট হবে না এবং কষ্টও পাবে না।” ",
  "আর যে আমার স্মরণ থেকে বিমুখ হবে তার জন্য রয়েছে কষ্টের জীবন; এবং আমি তাকে কেয়ামতের দিন অন্ধ অবস্থায় উঠাব। ",
  "সে বলবে, “প্রভু! আমাকে তুমি অন্ধ অবস্থায় উঠালে কেন? আমি তো (আগে) চোখে দেখতাম।” ",
  "তিনি বলবেন, “এভাবেই তোমার কাছে আমার নিদর্শনসমূহ এসেছিল, কিন্তু তুমি তা ভুলে গিয়েছিলে (তার প্রতি কোন গুরুত্ব দাওনি)। আজ তাই সেভাবেই তোমাকেও ভুলে যাওয়া হবে।” ",
  "এভাবেই আমি সেই ব্যক্তির প্রতিফল দিয়ে থাকি যে বাড়াবাড়ি করে এবং তার প্রভুর নিদর্শনসমূহ অবিশ্বাস করে। আর পরকালের শাস্তি তো অবশ্যই কঠিনতর ও অধিকতর স্থায়ী (হবে)। ",
  "আমি যে এদের পূর্বে বহু জনগোষ্ঠীকে ধ্বংস করে দিয়েছি, যাদের বাসস্থানসমূহে এরা চলাচল করছে, তাতেও কি এদের হেদায়েত হল না? এর মধ্যে তো বুদ্ধিমানদের জন্য অবশ্যই নিদর্শন আছে। \n",
  "যদি আগে থেকেই তোমার প্রভুর একটি কথা (সিদ্ধান্ত) এবং একটি নির্ধারিত সময়সীমা না থাকত তাহলে নিশ্চয়ই (তাদের শাস্তি এই পৃথিবীতেই) অবশ্যম্ভাবী হত। ",
  "সুতরাং তারা যা বলে তাতে ধৈর্যধারণ করো এবং সূর্যোদয়ের পূর্বে, সূর্যাস্তের পূর্বে, রাতের কিছু সময়ে এবং দিনের প্রান্তসমূহে তোমার প্রভুর পবিত্রতা ও প্রশংসা বর্ণনা করো; যাতে তুমি (তাঁর দেওয়া পুরস্কারে) সন্তুষ্ট হতে পার। ",
  "পরীক্ষা করার উদ্দেশ্যে আমি তাদের বিভিন্ন শ্রেণীকে পার্থিব জীবনের চাকচিক্যস্বরূপ যেসব ভোগের সামগ্রী দিয়েছি, তুমি তার দিকে চোখ বাড়িয়ো না। তোমার প্রভুর দেওয়া জীবিকাই শ্রেষ্ঠ ও অধিকতর স্থায়ী। ",
  "তোমার পরিবার-পরিজনকে নামাযের আদেশ দাও এবং নিজে তাতে অবিচল থাক। আমি তোমার কাছে কোন জীবিকা চাচ্ছি না। আমিই তোমাকে জীবিকা দিয়ে থাকি। আর শুভ পরিণাম তো তাকওয়ারই। ",
  "তারা বলে, “সে তার প্রভুর কাছ থেকে আমাদের জন্য কোন নিদর্শন (প্রমাণ) নিয়ে আসে না কেন?” তবে কি পূর্ববর্তী গ্রন্থসমূহে যা কিছু (লেখা) আছে তার প্রমাণ তাদের কাছে আসেনি? ",
  "আর আমি যদি এর আগেই আজাব দ্বারা তাদেরকে ধ্বংস করে দিতাম তাহলে তারা বলত, “হে আমাদের প্রভু! তুমি আমাদের কাছে একজন রসূল পাঠালে না কেন? তাহলে আমরা লাঞ্ছিত ও অপমানিত হওয়ার পূর্বে তোমার নিদর্শনসমূহ মেনে চলতাম।” ",
  "বল, “সবাই প্রতীক্ষা করছে। অতএব, তোমরাও প্রতীক্ষা কর। তোমরা শিগগিরই জানতে পারবে, কারা সঠিক পথের অনুসারী এবং কারা হেদায়েতপ্রাপ্ত হয়েছে।”",
  "মানুষের হিসাবগ্রহণের সময় ঘনিয়ে এসেছে; অথচ তারা উদাসীনতায় মুখ ফিরিয়ে আছে। ",
  "তাদের কাছে তাদের প্রভুর পক্ষ থেকে নতুন যে উপদেশই আসে, তারা তা শোনে খেলার ছলে, ",
  "উদাসীন অন্তরে। তারা গোপনে বলাবলি করেছে, যারা জালেম তারা, “সে তো তোমাদের মত একজন মানুষ বৈ নয়। তবুও কি তোমরা চোখে দেখেও (তার) যাদুর কাছে আসবে? (তার যাদুতে আকৃষ্ট হবে?)” ",
  "সে (মুহাম্মাদ) বলেছে, “আমার প্রভু আসমান ও জমিনের যাবতীয় কথা জানেন। তিনি সবকিছু শোনেন, সবকিছু জানেন।” ",
  "তারা আরো বলেছে, “(তার ওহীর বিষয়টি) এলোমেলো স্বপ্ন। কিংবা সে নিজে এসব বানিয়েছে। না হয় সে একজন কবি। অতএব, সে (তার সত্যতা প্রমাণের জন্য) আমাদের কাছে কোন নিদর্শন নিয়ে আসুক, যেমন পূর্ববর্তীরা (পূর্ববর্তী রসূলগণ নিদর্শনসহ) প্রেরিত হয়েছিল।” ",
  "এদের আগে যেসব জনপদ আমি ধ্বংস করেছি তার অধিবাসীরা ঈমান আনেনি। অতএব, এরা কি ঈমান আনবে? ",
  "তোমার পূর্বে আমি মানুষকেই রসূল করে পাঠিয়েছিলাম, যাদের কাছে ওহী পাঠাতাম। তোমরা যদি না জান তাহলে যাদের আসমানি কিতাবের জ্ঞান আছে তাদের কাছে জিজ্ঞেস কর। ",
  "আমি তাদেরকে এমন কোন দেহ বানাইনি যে তারা খাবার খেত না। তারা অমরও ছিল না। ",
  "অতঃপর আমি তাদেরকে দেওয়া ওয়াদা সত্যে পরিণত করেছি এবং তাদেরকে ও (তাদের সাথে) যাদেরকে ইচ্ছা রক্ষা করেছি আর সীমালংঘন-কারীদেরকে ধ্বংস করে দিয়েছি। ",
  "আমি তো তোমাদের কাছে একটি কিতাব নাযিল করেছি, যাতে তোমাদের (জন্য) উপদেশ রয়েছে। তবুও কি তোমরা বুঝবে না?\n",
  "আমি কত জনপদ ধ্বংস করে দিয়েছি, যারা জালেম ছিল! এবং তাদের পরে অন্য জনগোষ্ঠী সৃষ্টি করেছি। ",
  "অতঃপর তারা যখন আমার শাস্তি (শাস্তির আগমন) টের পেল, তখনই সেখান থেকে ছুটে পালাতে লাগল। ",
  "পালিয়ো না। যেখানে তোমরা বিলাসজীবন যাপন করেছো সেখানে এবং নিজেদের বাসস্থানে ফিরে এসো, যাতে তোমাদেরকে জিজ্ঞাসা করা যেতে পারে। ",
  "তারা বলল, “হায় আমাদের কপাল! নিশ্চয়ই আমরা জালেম ছিলাম।” ",
  "তাদের এই আর্তনাদ অব্যাহত ছিল। অবশেষে আমি তাদেরকে কর্তিত শস্য (ধ্বংসপ্রাপ্ত) ও নির্বাপিত (মৃত) করে দিয়েছি। ",
  "আসমান ও জমিন এবং এদের মাঝখানে যা কিছু আছে তা আমি (শুধুমাত্র) খেলার জন্য সৃষ্টি করিনি। ",
  "আমি যদি বিনোদনের উপকরণ বানাতে চাইতাম তাহলে তা নিজের থেকেই বানাতাম; আমি তা করিনি। ",
  "বরং আমি সত্য দ্বারা মিথ্যার ওপর আঘাত করি; তখন সত্য মিথ্যাকে চূর্ণ-বিচূর্ণ করে দেয় আর তখনই মিথ্যা বিলুপ্ত হয়ে যায়। আর তোমরা (আল্লাহর নামে) যা বলছ তার কারণে তোমাদের জন্য বড়ই দুর্ভোগ রয়েছে! ",
  "আসমান ও জমিনে যারা আছে তারা তাঁরই। আর যারা তাঁর নিকটে আছে তারা (ফেরেশতারা) অহঙ্কারবশত তাঁর ইবাদত থেকে বিরত থাকে না এবং তারা ক্লান্তও হয় না। ",
  "তারা রাতদিন (আল্লাহর) গুণগান করে, (কখনও তাতে) অবহেলা করে না। ",
  "নাকি তারা (অবিশ্বাসীরা) মাটি থেকে তৈরী এমন উপাস্য গ্রহণ করেছে যারা (মৃতদের) জীবিত করতে পারে? ",
  "যদি আসমান ও জমিনে আল্লাহ ছাড়া অন্যান্য উপাস্য থাকত তাহলে উভয়টিই ধ্বংস হয়ে যেত। অতএব, তারা (তাঁর নামে) যা বলে, আরশের মালিক আল্লাহ তা থেকে পবিত্র। ",
  "তিনি যা করেন সে ব্যাপারে তাঁকে জিজ্ঞাসা করা যায় না, বরং (তারা যা করে সে ব্যাপারে) তাদেরকে জিজ্ঞাসা করা হবে। ",
  "নাকি তারা তাঁকে ছাড়া অন্যান্য উপাস্য গ্রহণ করেছে? বল, “তোমাদের প্রমাণ উপস্থিত কর। এটা আমার সঙ্গে যারা আছে তাদের জন্য উপদেশ এবং আমার পূর্বে যারা ছিল তাদের জন্যও উপদেশ।” তবে তাদের অধিকাংশই (প্রকৃত) সত্য জানে না; তাই তারা মুখ ফিরিয়ে নেয়। ",
  "তোমার পূর্বে আমি যে রসূলই পাঠিয়েছি তাকে ওহীর মাধ্যমে একথাই বলেছি যে, আমি ছাড়া অন্য কোন উপাস্য নেই; অতএব, তোমরা আমার ইবাদত কর। ",
  "তারা বলেছে, “করুণাময় (আল্লাহ) সন্তান গ্রহণ করেছে।” (তাদের এই মিথ্যারোপ থেকে) তিনি পবিত্র। বরং (তারা যাদেরকে আল্লাহর সন্তান বলছে তারা তাঁর) সম্মানিত বান্দা। ",
  "তারা তাঁর আগে কথা বলে না এবং তারা তাঁর আদেশে কাজ করে। ",
  "তাদের সামনে যা আছে এবং তাদের পেছনে যা আছে তিনি তা জানেন। তারা কেবল তার জন্যই সুপারিশ করতে পারে যার প্রতি তিনি সন্তুষ্ট। আর তারা তাঁর ভয়ে আতঙ্কিত থাকে। ",
  "তাদের মধ্যে যে বলে, “আল্লাহ ব্যতীত আমিই একজন উপাস্য,” তাকে আমি জাহান্নামের শাস্তি দেব। এভাবেই আমি জালেমদেরকে শাস্তি দিয়ে থাকি।\n",
  "অবিশ্বাসীরা কি দেখেনি যে, আসমান ও জমিন একটি সেলাইকৃত (একত্রে মিলিত) বস্তু ছিল, তারপর আমি তাদেরকে পৃথক করে দিয়েছি? এবং পানি থেকে আমি প্রতিটি জীবন্ত বস্তু সৃষ্টি করেছি। তারপরও কি তারা বিশ্বাস করবে না? ",
  "পৃথিবীতে আমি সুদৃঢ় পর্বতমালা স্থাপন করেছি, যাতে তা তাদেরকে নিয়ে ঝুঁকে না পড়ে। আমি তাতে প্রশস্ত পথও তৈরী করেছি, যাতে তারা পথ চলতে পারে। ",
  "আমি আকাশকে এক সুরক্ষিত ছাদ বানিয়েছি। অথচ তারা আকাশের নিদর্শনসমূহ থেকে মুখ ফিরিয়ে আছে। ",
  "তিনিই রাত, দিন, চন্দ্র ও সূর্য সৃষ্টি করেছেন। প্রত্যেকে নিজ নিজ কক্ষপথে ভাসছে। ",
  "তোমার পূর্বেও আমি কোন মানুষকে অনন্ত জীবন দেইনি। অতএব, তুমি যদি মরে যাও তাহলে তারা কি চিরকাল বেঁচে থাকবে? ",
  "প্রত্যেকেই মৃত্যুর স্বাদ গ্রহণ করবে। আমি তোমাদেরকে মন্দ ও ভাল দ্বারা বিশেষভাবে পরীক্ষা করে থাকি। আর আমার কাছেই তোমাদেরকে ফিরিয়ে আনা হবে। ",
  "কাফেররা যখন তোমাকে দেখে তখন তোমাকে তারা ঠাট্টার পাত্ররূপেই গ্রহণ করে (আর বলে), “এই কি সেই ব্যক্তি যে তোমাদের উপাস্যদের সমালোচনা করে?” অথচ এরাই করুণাময়ের কথা উল্লেখ করতেও অস্বীকার করে। ",
  "মানুষকে তাড়াহুড়ার উপাদান দিয়ে সৃষ্টি করা হয়েছে (সৃষ্টিগতভাবেই মানুষ তাড়াহুড়াপ্রবণ)। আমি শিগগিরই তোমাদেরকে আমার নিদর্শনসমূহ দেখাব। অতএব, আমাকে তাড়াতাড়ি করতে বলো না। ",
  "তারা বলে, “তোমরা যদি সত্যবাদী হও (তাহলে বল), এই ওয়াদা কবে (আসবে)?” ",
  "কাফেররা যদি সেই সময়ের কথা জানত, যখন তারা তাদের মুখমণ্ডল ও পৃষ্ঠদেশ থেকে আগুন প্রতিহত করতে পারবে না এবং তারা কোন সাহায্যও পাবে না! ",
  "বরং আগুন তাদের কাছে অতর্কিতে এসে তাদেরকে হতবাক করে দেবে। তাই তারা তা রোধও করতে পারবে না এবং তাদেরকে সময়ও দেওয়া হবে না। ",
  "তোমার পূর্বেও রসূলদের সাথে ঠাট্টা-বিদ্রূপ করা হয়েছে। তবে যা নিয়ে তারা তাদের সাথে বিদ্রূপ করত তা (অর্থাৎ শাস্তি) সেই বিদ্রূপকারীদের ওপর আপতিত হয়েছিল।\n",
  "বল, “কে তোমাদেরকে রাতে ও দিনে করুণাময় থেকে (তাঁর শাস্তি থেকে) রক্ষা করবে?” বরং তারা তাদের প্রভুর স্মরণ থেকে মুখ ফিরিয়ে রাখে। ",
  "তবে কি তাদের অন্যান্য উপাস্য আছে যারা তাদেরকে আমার (শাস্তি) থেকে রক্ষা করতে পারে? তারা তো নিজেদেরকেই সাহায্য করতে পারে না। আমার (শাস্তি) থেকেও তারা রক্ষা পাবে না। ",
  "বরং আমিই তাদেরকে ও তাদের বাপ-দাদাকে ভোগের সামগ্রী দিয়েছিলাম। এমনকি তাদের আয়ুষ্কালও দীর্ঘ হয়েছিল। তাহলে তারা কি দেখে না যে, আমি চতুর্দিক থেকে (তাদের নিয়ন্ত্রণাধীন) ভূমি হ্রাস করে আনছি? তারপরও কি তারা বিজয়ী হবে? ",
  "বল, “তোমাদেরকে তো আমি ওহীর মাধ্যমেই সতর্ক করছি।” তবে বধিরদেরকে যখন সতর্ক করা হয় তখন তারা সে ডাক শোনে না। ",
  "আর যদি তোমার প্রভুর শাস্তির এক শ্বাসও (সামান্য পরিমাণও) তাদেরকে স্পর্শ করে তাহলে অবশ্যই তারা বলবে, “হায় আমাদের দুর্ভোগ! নিশ্চয়ই আমরা জালেম ছিলাম।” ",
  "কেয়ামতের দিন আমি ন্যায়বিচারের মানদণ্ড স্থাপন করব। তাই কারো প্রতি কোন অবিচার করা হবে না। কারো যদি সরিষার দানা পরিমাণও কাজ (আমল) থাকে, আমি তা উপস্থিত করব। হিসাব গ্রহণের জন্য আমিই যথেষ্ট। ",
  "আমি তো মূসা ও হারূনকে সত্য-মিথ্যার পার্থক্যকারী গ্রন্থ আর উজ্জ্বল এক আলো দিয়েছিলাম এবং তাকওয়া অবলম্বনকারীদের জন্য উপদেশ দান করেছিলাম; ",
  "যারা না দেখেও তাদের প্রভুকে ভয় করে; আর কেয়ামত সম্পর্কে তারা ভীত থাকে। ",
  "এটা আমারই নাযিল-করা এক বরকতময় উপদেশ। তবুও কি তোমরা তা অস্বীকার করবে?\n",
  "ইতিপূর্বে আমি ইবরাহীমকে তার সুপথ দান করেছিলাম এবং আমি তার সম্পর্কে অবগত ছিলাম। ",
  "যখন সে তার পিতাকে ও সমপ্রদায়কে বলল, “তোমরা যে এই মূর্তিগুলোর পূজা করছ এগুলো কি?” ",
  "তারা বলল, “আমরা আমাদের বাপ-দাদাকে এগুলোর পূজা করতে দেখেছি।” ",
  "সে বলল, “আসলে তোমরা ও তোমাদের বাপ-দাদারা স্পষ্ট বিভ্রান্তির মধ্যে রয়েছো।” ",
  "তারা বলল, “তুমি কি আমাদের কাছে সত্য নিয়ে এসেছো, নাকি মজা করছ?” ",
  "সে বলল, “(না,) বরং তোমাদের প্রভু আসমান ও জমিনের প্রভু, যিনি এগুলো সৃষ্টি করেছেন। আর আমি সে বিষয়েরই অন্যতম সাক্ষী।” ",
  "“আল্লাহর কসম! তোমরা পিঠ ফিরিয়ে চলে যাবার পর আমি অবশ্যই তোমাদের মূর্তিগুলোর ব্যাপারে (সেগুলো ভেঙ্গে ফেলতে) একটা কৌশল অবলম্বন করব।” ",
  "অতঃপর সে মূর্তিগুলো চূর্ণ-বিচূর্ণ করে দিল; তবে ওদের বড়টিকে ভাঙ্গলো না, যাতে তারা ওটার কাছে ফিরে আসে। ",
  "তারা বলল, “আমাদের উপাস্যদের সাথে এই আচরণ কে করেছে? নিশ্চয়ই সে একটা জালেম।” ",
  "কেউ কেউ বলল, “আমরা এক যুবককে তাদের সমালোচনা করতে শুনেছি। তার নাম ইবরাহীম।” ",
  "তারা বলল, “তাকে জনসমক্ষে উপস্থিত করো, যাতে তারা (তাকে) দেখতে পারে।” ",
  "তারা বলল, “ইবরাহীম! আমাদের উপাস্যদের সাথে এই আচরণ কি তুমি করেছো?” ",
  "সে বলল, “এটা বরং ওদের এই বড়টাই করেছে। তোমরা ওদের কাছেই জিজ্ঞেস করো, যদি ওরা কথা বলতে পারে।” ",
  "তখন তারা (বিষয়টি নিয়ে) মনে মনে চিন্তা করল। তারপর (নিজেদেরকেই) বলল, “আসলে জালেম তো তোমরাই।” ",
  "এরপর তারা তাদের মাথা নত করল (আর বলল), “(ইবরাহীম! তুমি তো জানই, এরা কথা বলতে পারে না।” ",
  "ইবরাহীম বলল, “তাহলে কি তোমরা আল্লাহকে বাদ দিয়ে এমন কিছুর উপাসনা করো যা তোমাদের কোন উপকার কিংবা ক্ষতি করতে পারে না?” ",
  "“ধিক তোমাদেরকে এবং আল্লাহ ব্যতীত তোমরা যাদের উপাসনা করো তাদেরকে! তবুও কি তোমরা বুঝবে না?” ",
  "তারা বলল, “একে (ইবরাহীমকে) পুড়িয়ে দাও এবং তোমাদের উপাস্যদের সাহায্য করো, যদি তোমরা কিছু করতে চাও।” ",
  "আমি বললাম, “হে আগুন! তুমি ইবরাহীমের জন্য শীতল ও নিরাপদ হয়ে যাও।” ",
  "তারা তার বিরুদ্ধে ষড়যন্ত্র করতে (তার ক্ষতি করতে) চাইল, কিন্তু আমি তাদেরকেই সবচেয়ে ক্ষতিগ্রস্ত করলাম। ",
  "আর আমি তাকে ও লূতকে উদ্ধার করে সেই ভূখণ্ডে নিয়ে গেলাম যাকে আমি বিশ্ববাসীর জন্য বরকতময় করেছি। ",
  "ইবরাহীমের জন্য (পুত্র) ইসহাককে ও বাড়তিরূপে (পৌত্র) ইয়াকূবকে দান করেছিলাম। আর (এদের) প্রত্যেককেই সৎকর্মশীল করেছিলাম। ",
  "আমি তাদেরকে নেতা বানিয়েছিলাম, যারা আমার নির্দেশে (মানুষকে) পথ দেখাত। আমি তাদেরকে সৎকাজ করার, নামায কায়েম করার ও যাকাত প্রদান করার প্রত্যাদেশ পাঠিয়েছিলাম। তারা আমারই ইবাদত করত। ",
  "আর লূতকে আমি প্রজ্ঞা ও জ্ঞান দিয়েছিলাম এবং তাকে সেই জনপদ থেকে উদ্ধার করেছিলাম যার বাসিন্দারা কুকর্ম করত। নিশ্চয়ই তারা ছিল পাপী আর দুরাচারী এক জনগোষ্ঠী। ",
  "আমি তাকে (লূতকে) আমার অনুগ্রহের অন্তর্ভুক্ত করেছিলাম। নিশ্চয়ই সে ছিল সৎকর্মশীলদের অন্যতম।\n ",
  "আর নূহের কথা স্মরণ করো, যখন সে পূর্বে (আমাকে) ডেকেছিল। আমি তার ডাকে সাড়া দিয়েছিলাম এবং তাকে ও তার অনুসারীদেরকে মহাবিপদ থেকে উদ্ধার করেছিলাম। ",
  "এবং তাকে সেই লোকদের বিরুদ্ধে সাহায্য করেছিলাম যারা আমার নিদর্শনসমূহ অস্বীকার করেছিল। নিশ্চয়ই তারা ছিল এক পাপী জনগোষ্ঠী। তাই আমি তাদের সকলকে ডুবিয়ে মেরেছিলাম। ",
  "এবং স্মরণ করো দাউদ ও সোলায়মানের কথা, যখন তারা (একজনের মেষপাল দ্বারা ক্ষতিগ্রস্ত আরেকজনের) শস্যের ক্ষেত সম্পর্কে বিচার করছিল, যাতে রাতের বেলায় লোকদের মেষপাল চরেছিল। আর আমি তাদের বিচারের সাক্ষী ছিলাম। ",
  "আমি সোলায়মানকে বিষয়টি সম্বন্ধে সঠিক বুঝ দান করেছিলাম। (তাদের) প্রত্যেককেই আমি প্রজ্ঞা ও জ্ঞান দিয়েছিলাম। আর পর্বতসমূহ ও পাখিদেরকে আমি দাউদের অধীন করেছিলাম; তারা (আমার) পবিত্রতা বর্ণনা করত। এসব আমিই করেছিলাম। ",
  "আমি তাকে তোমাদের জন্য বর্ম তৈরী করা শিখিয়েছিলাম, যাতে তা যুদ্ধে তোমাদেরকে রক্ষা করে। তোমরা কি (তার জন্য) কৃতজ্ঞ? ",
  "আর সোলায়মানের অধীন করেছিলাম প্রবল বাতাসকে, যা তার আদেশে সেই ভূখণ্ডের দিকে প্রবাহিত হত যাকে আমি বরকতময় করেছি। আমি সবকিছুই অবগত আছি। ",
  "(তার অধীন করেছিলাম) কতিপয় শয়তানকে (দুষ্ট জ্বিনকে) যারা তার জন্য ডুবুরীর কাজ করত এবং এ ছাড়া অন্য কাজও করত; আর আমি তাদেরকে প্রহরায় রাখতাম। ",
  "আর আইউবের কথাও স্মরণ করো, যখন সে তার প্রভুকে ডাক দিয়ে বলেছিল, “(হে প্রভু!) আমি বড় কষ্টে পড়েছি, আর তুমি হলে সবচেয়ে বড় দয়ালু।” ",
  "আমি তার ডাকে সাড়া দিয়ে তার কষ্ট দূর করে দিলাম এবং আমার পক্ষ থেকে অনুগ্রহস্বরূপ ও ইবাদতকারীদের জন্য উপদেশস্বরূপ তাকে তার (হারিয়ে যাওয়া) পরিবার-পরিজন ফিরিয়ে দিলাম ও তাদের সাথে তাদের অনুরূপ আরো দিলাম। ",
  "ইসমাঈল, ইদরীস ও যুল-কিফ্‌লকেও স্মরণ কর। (এরা) প্রত্যেকেই ধৈর্যশীলদের অন্তর্ভুক্ত (ছিল)। ",
  "আমি তাদেরকে আমার অনুগ্রহের আওতায় এনেছিলাম। নিশ্চয়ই তারা সৎকর্মশীলদের অন্তর্ভুক্ত। ",
  "যুন-নূনের (ইউনুসের) কথাও স্মরণ করো, যখন সে (স্বীয় সমপ্রদায়ের ওপর) ক্রুদ্ধ হয়ে চলে গিয়েছিল আর মনে করেছিল, আমি তার ত্রুটি ধরব না (অথবা আমি তাকে বিপদে ফেলব না)। অতঃপর সে অন্ধকারের মাঝে (আমাকে) ডাক দিয়ে বলেছিল, “তুমি ছাড়া কোন উপাস্য নেই, তুমি মহান! নিশ্চয়ই আমি জালেমদের দলভুক্ত।” ",
  "আমি তার ডাকে সাড়া দিলাম এবং তাকে কষ্ট থেকে রক্ষা করলাম। মুমিনদেরকে আমি এভাবেই রক্ষা করি। ",
  "যাকারিয়ার কথাও স্মরণ করো, যখন সে তার প্রভুকে ডাক দিয়েছিল, “হে আমার প্রভু! আমাকে একা (নিঃসন্তান) রেখো না। তুমি তো শ্রেষ্ঠ উত্তরাধিকারী।” ",
  "আমি তার ডাকে সাড়া দিলাম, তার জন্য ইয়াহইয়াকে দান করলাম এবং তার জন্য তার স্ত্রীকে (সন্তান ধারণের) যোগ্য করলাম। তারা ভাল ভাল কাজে ঝাঁপিয়ে পড়ত এবং (মনে) আশা ও ভয় নিয়ে আমাকে ডাকত। আর তারা ছিল আমার প্রতি বিনয়াবনত। ",
  "সেই নারীকেও (মরিয়মকে) স্মরণ করো যে তার সতীত্ব রক্ষা করেছিল। আমি তার মাঝে আমার রূহ ফুঁকে দিলাম এবং তাকে ও তার পুত্রকে বিশ্ববাসীর জন্য নিদর্শন বানালাম। ",
  "এই হল তোমাদের ধর্ম, এক ধর্ম; আর আমি হলাম তোমাদের প্রভু; অতএব, আমার ইবাদত কর। ",
  "কিন্তু মানুষেরা তাদের কর্মে (ধর্মের ব্যাপারে) নিজেদের মধ্যে বিভেদ সৃষ্টি করেছে। সবাই তো আমার কাছেই ফিরে আসবে।\n",
  "অতএব, যে ঈমান সহকারে সৎকাজ করে তার প্রয়াস অগ্রাহ্য হবার নয়। নিশ্চয়ই আমি তা তার জন্য লিখে রাখি। ",
  "যে জনপদ আমি ধ্বংস করেছি তার বাসিন্দাদের জন্য (ফিরে আসা) নিষিদ্ধ হয়েছে, তারা ফিরে আসবে না। ",
  "তখন পর্যন্ত, যখন ইয়াজূজ-মাজূজকে (বন্দী অবস্থা থেকে) ছেড়ে দেওয়া হবে, আর তারা প্রতিটি উচ্চভূমি থেকে দ্রুত নেমে আসবে। ",
  "সত্য ওয়াদা (কেয়ামত) ঘনিয়ে আসছে দেখেই (ভয়ে) কাফেরদের চোখ স্থির হয়ে যাবে। (তারা বলবে,) “হায়রে আমাদের দুর্ভোগ! এ ব্যাপারে আমরা একেবারে বেখবর ছিলাম; (না না,) বরং আমরা জালেম ছিলাম।” ",
  "তোমরা এবং আল্লাহকে ছাড়া তোমরা যাদের উপাসনা করো তারা তো জাহান্নামের জ্বালানি। তোমরা সবাই তাতে প্রবেশ করবে। ",
  "এরা যদি উপাস্যই হত তাহলে জাহান্নামে প্রবেশ করত না। সবাই সেখানে চিরকাল থাকবে। ",
  "তারা সেখানে বিলাপ করবে এবং তারা সেখানে (কিছুই) শুনতে পাবে না। ",
  "যাদের জন্য আমার পক্ষ থেকে আগেই কল্যাণ নির্ধারিত হয়েছে তাদেরকে জাহান্নাম থেকে দূরে রাখা হবে। ",
  "তারা তার মৃদু শব্দও শুনবে না। তাদের মন যা চায় তারা চিরকাল তার মধ্যেই থাকবে (তাই ভোগ করবে)। ",
  "(কেয়ামতের) সবচেয়ে বড় আতংকও তাদেরকে চিন্তিত করবে না। আর ফেরেশতারা তাদেরকে অভ্যর্থনা জানাবে। (তারা বলবে,) “এই তো তোমাদের সেই দিন, (দুনিয়াতে) তোমাদেরকে যার প্রতিশ্রুতি দেওয়া হত।” ",
  "যেদিন আমি বইয়ের কাগজ পেঁচানোর মত আসমানকে পেঁচিয়ে রাখব। যেভাবে আমি প্রথমবার সৃষ্টি করেছিলাম, সেভাবে আবার সৃষ্টি করব। এটা আমার ওয়াদা। আমি তা অবশ্যই করব। ",
  "আমি সংরক্ষিত ফলকের (লাওহে মাহ্‌ফূযের) পর আসমানি কিতাবেও লিখে দিয়েছি যে, জমিনের উত্তরাধিকারী হবে আমার যোগ্য (অথবা সৎকর্মপরায়ণ) বান্দারা। ",
  "নিশ্চয়ই এতে (এই কোরআনে) ধর্মপ্রাণ লোকদের জন্য একটি বাণী রয়েছে। ",
  "তোমাকে আমি সারা বিশ্ববাসীর জন্য রহমতরূপেই পাঠিয়েছি। ",
  "বল, “আমার কাছে তো এই মর্মেই ওহী আসে যে, তোমাদের উপাস্যই একমাত্র উপাস্য। অতএব, তোমরা কি (তাঁর কাছে) আত্মসমর্পণ করবে?” ",
  "তবে তারা যদি মুখ ফিরিয়ে নেয় তাহলে বলবে, “আমি তোমাদেরকে যথার্থভাবে (আমার বক্তব্য) জানিয়ে দিয়েছি। আর তোমাদেরকে যে (শাস্তির) ওয়াদা দেওয়া হচ্ছে তা কি কাছে না দূরে, আমার তা জানা নেই।” ",
  "তিনি (আল্লাহ) প্রকাশ্য কথা তো নিশ্চয়ই জানেন, তোমরা যা গোপন করো তিনি তাও জানেন। ",
  "আমি জানিনা, হয়তো এটা (এই বিলম্ব) তোমাদের জন্য একটি পরীক্ষা ও কিছুকালের জন্য ভোগের সুযোগ হতে পারে। ",
  "সে (মুহাম্মাদ) বলেছিল, “প্রভু! তুমি ন্যায্য বিচার কর। আমাদের প্রভু পরম করুণাময় এবং (হে অবিশ্বাসীরা!) তোমরা যা কিছু বলছ সে ব্যাপারে আমরা তাঁরই সাহায্য চাই।”\n",
  "হে মানুষ! তোমরা তোমাদের প্রভুকে ভয় কর। নিশ্চয়ই কেয়ামতের কম্পন এক ভয়ানক ব্যাপার। ",
  "যেদিন তোমরা তা (কেয়ামত) দেখবে সেদিন প্রত্যেক স্তন্যদাত্রী তার দুধের শিশুর কথা ভুলে যাবে এবং প্রত্যেক গর্ভবতী তার গর্ভ ফেলে দেবে; আর মানুষকে তুমি নেশাগ্রস্তের মত দেখতে পাবে, যদিও তারা নেশাগ্রস্ত থাকবে না। বস্তুত আল্লাহর আজাব বড় কঠিন। ",
  "মানুষের মধ্যে এমন মানুষও আছে যে আল্লাহ সম্পর্কে না জেনে তর্ক করে এবং প্রত্যেক অবাধ্য শয়তানের অনুসরণ করে। ",
  "শয়তান সম্বন্ধে লিখে দেওয়া হয়েছে যে, যে তাকে বন্ধুরূপে গ্রহণ করবে তাকে সে পথভ্রষ্ট করবে ও দোযখের আযাবের দিকে নিয়ে যাবে। ",
  "হে মানুষ! পুনরুত্থান সম্বন্ধে তোমাদের যদি কোন সন্দেহ থাকে তাহলে (ভেবে দেখ,) আমিই তো তোমাদেরকে (প্রথম মানুষ আদমকে) মাটি থেকে, তারপর (অন্যান্যদেরকে) বীর্য থেকে, তারপর জমাট রক্তপিণ্ড থেকে, তারপর সুগঠিত ও সুগঠিত নয় এমন মাংসখণ্ড থেকে সৃষ্টি করেছি; তোমাদের কাছে (আমার ক্ষমতা) প্রকাশ করার জন্য। আমি যা (সৃষ্টি করতে) চাই তা একটি নির্দিষ্ট মেয়াদ পর্যন্ত মাতৃগর্ভে রেখে দেই; তারপর তোমাদেরকে শিশু অবস্থায় বের করে আনি; পরে যাতে তোমরা পূর্ণ শক্তির বয়সে উপনীত হও। তোমাদের মধ্যে কতক (অল্প বয়সে) মারা যায়, আবার তোমাদের মধ্যে কতককে নিকৃষ্টতম বয়সে (জরাজীর্ণ বার্ধক্যে) উপনীত করা হয়, যাতে তারা জানার পরে আবার কিছুই না জানে (সবকিছু ভুলে যায়)। আর তুমি জমিনকে দেখতে পাও মৃত, তারপর আমি যখন তাতে পানি (বৃষ্টি) বর্ষণ করি তখন তা নড়ে (জীবিত হয়ে) ওঠে, বেড়ে ওঠে আর সবরকম সুন্দর উদ্ভিদ উদ্‌গত করে। ",
  "এসব এজন্য যে, আল্লাহ সত্য, তিনি মৃতকে জীবিত করেন, তিনি সবকিছু করার ক্ষমতা রাখেন, ",
  "কেয়ামত অবশ্যই আসবে যাতে কোন সন্দেহ নেই এবং যারা কবরে আছে আল্লাহ তাদেরকে পুনরায় উঠাবেন। ",
  "মানুষের মধ্যে এমন মানুষও আছে যার কাছে কোন জ্ঞান, পথনির্দেশ কিংবা দিক-নির্দেশনা প্রদানকারী কিতাব না থাকা সত্ত্বেও সে আল্লাহর ব্যাপারে বিতর্ক করে; ",
  "(অহংকারে) নিজের কাঁধ বাঁকা করে, আল্লাহর পথ থেকে (মানুষকে) বিপথে নেওয়ার উদ্দেশ্যে। তার জন্য এ দুনিয়ায় রয়েছে লাঞ্ছনা। আর কেয়ামতের দিন আমি তাকে আগুনে পোড়ার শাস্তি আস্বাদন করাব। ",
  "এটা তোমার নিজের কৃতকর্মের জন্যই; কারণ, আল্লাহ তাঁর বান্দাদের প্রতি জুলুম করেন না।\n",
  "মানুষের মধ্যে এমন মানুষও আছে, যে এক প্রান্তে (সন্দেহের মধ্যে) থেকে আল্লাহর ইবাদত করে। যদি তার ভাল কিছু হয় তাহলে সে তাতে সন্তুষ্ট থাকে। আর যদি তার ওপর কোন পরীক্ষা এসে পড়ে তাহলে সে নিজের মুখের ওপর (আগের কুফরির অবস্থায়) ফিরে যায়। সে দুনিয়া ও আখেরাত দুটোই হারায়। এটাই হল প্রকাশ্য ক্ষতি। ",
  "সে আল্লাহকে ছাড়া এমন কিছুকে ডাকে যা তার কোন ক্ষতি করতে পারে না এবং যা তার কোন উপকারও করতে পারে না। এটাই হল সুদূর (চরম) বিভ্রান্তি। ",
  "সে এমন কিছুকে ডাকে যার ক্ষতি তার উপকারের চেয়ে নিকটতর (আগে পৌঁছে)। কত খারাপ এই বন্ধু, কত খারাপ এই সঙ্গী! ",
  "যারা ঈমান আনে ও সৎকাজ করে নিশ্চয়ই আল্লাহ তাদেরকে জান্নাতে স্থান দেবেন, যার তলদেশ দিয়ে নদী প্রবাহিত হয়। নিশ্চয়ই আল্লাহ যা চান তাই করেন। ",
  "যে মনে করে যে, আল্লাহ তাকে (রসূলকে) দুনিয়া ও আখেরাতে সাহায্য করবেন না, সে যেন আকাশের দিকে একটি রশি প্রসারিত করে (ঘরের ছাদের সাথে একটি রশি ঝুলিয়ে গলায় ফাঁস দিয়ে নিজের শ্বাসরোধ করে), তারপর তা কেটে দেয় এবং দেখে, তার এই কৌশল তার ক্রোধ দূর করে কিনা। ",
  "এভাবেই আমি স্পষ্ট নিদর্শনরূপে এই কোরআন নাযিল করেছি, আর নিশ্চয়ই আল্লাহ যাকে চান সৎপথ দেখান। ",
  "ঈমানদার (মুসলমান), ইহুদি, সাবিয়ী, খ্রিষ্টান, অগ্নিপূজক ও মুশরিকদের মধ্যে নিশ্চয়ই আল্লাহ কেয়ামতের দিন ফয়সালা করবেন। আল্লাহ সবকিছুরই সাক্ষী। ",
  "তুমি কি দেখনি যে, যারা আসমানে আছে তারা ও যারা জমিনে আছে তারা এবং সূর্য, চন্দ্র, তারকারাজি, পাহাড়-পর্বত, গাছপালা, জীবজন্তু ও অনেক মানুষ আল্লাহকে সেজদা করে? আবার অনেকেই আছে, যাদের ওপর শাস্তি ধার্য হয়ে আছে। আর আল্লাহ যাকে লাঞ্ছিত করেন তাকে সম্মানিত করার কেউ নেই। নিশ্চয়ই আল্লাহ যা চান তাই করেন।সেজদা",
  "এরা (বিশ্বাসী আর অবিশ্বাসীরা) দুই প্রতিপক্ষ। তারা তাদের প্রভু সম্বন্ধে পরস্পর বিতর্ক করে। অতএব, অবিশ্বাসীদের জন্য আগুনের পোশাক তৈরী করা হয়েছে। তাদের মাথার ওপর থেকে ফুটন্ত পানি ঢেলে দেওয়া হবে। ",
  "এর দ্বারা তাদের পেটের বস্তু ও চামড়া গলিয়ে দেওয়া হবে। ",
  "আর তাদের (শাস্তি দেওয়ার) জন্য থাকবে (বাঁকা করে তৈরী) লোহার আঁকড়া। ",
  "যখনই তারা কষ্ট থেকে বাঁচার জন্য জাহান্নাম থেকে বের হতে চাইবে তখনই তাদেরকে সেখানে ফেরত পাঠানো হবে। আর বলা হবে, “অগ্নিদহনের যন্ত্রণা আস্বাদন কর।”\n",
  "যারা ঈমান আনে ও সৎকর্ম করে নিশ্চয়ই আল্লাহ তাদেরকে জান্নাতে প্রবেশ করাবেন, যার তলদেশ দিয়ে নদী প্রবাহিত হবে। সেখানে তাদেরকে সোনার কাঁকন ও মুক্তার অলংকার পরানো হবে। আর সেখানে তাদের পোশাক হবে রেশমের। ",
  "(দুনিয়ায়) তারা উত্তম কথার প্রতি দিক-নির্দেশনা পেয়েছিল এবং পরম প্রশংসিত আল্লাহর পথে পরিচালিত হয়েছিল। ",
  "যারা কুফরি করে এবং আল্লাহর পথে চলতে ও (মক্কার) সেই পবিত্র মসজিদে প্রবেশ করতে (মানুষকে) বাধা দেয় যাকে আমি সেখানকার স্থায়ী বাসিন্দা ও (আগন্তুক) মরুবাসী (নির্বিশেষে) সব মানুষের জন্য সমান করেছি (তাদেরকে আমি কঠোর শাস্তি দেব); আর যে সেখানে ধর্মদ্রোহিতা ও অন্যায় কাজ করতে চায় আমি তাকে যন্ত্রণাদায়ক শাস্তি আস্বাদন করাব।  \n",
  "(স্মরণ করো) যখন আমি ইবরাহীমকে (কাবা) ঘরের জায়গা চিহ্নিত করে দিয়েছিলাম (আর বলেছিলাম,) “কোন কিছুকে আমার শরীক করবে না; আর যারা তওয়াফ করে, যারা নামাযে দাঁড়ায় এবং যারা রুকু-সেজদা করে তাদের জন্য আমার ঘর পবিত্র রাখবে।” ",
  "আর মানুষের মধ্যে হজ্জের ঘোষণা প্রচার করো; তারা তোমার কাছে আসবে পায়ে হেঁটে ও প্রতিটি আরোহণের পশুতে চড়ে, যারা গভীর গিরিপথ ধরে (দূর-দূরান্ত থেকে) চলে আসবে; ",
  "(যুল-হিজ্জাহ মাসের ১০, ১১ ও ১২ তারিখে) আল্লাহর দেওয়া চতুষ্পদ জন্তুসমূহ (কোরবানির জন্য) জবাইকালে তাঁর নাম স্মরণ করে। তোমরা সেগুলোর মাংস (নিজেরা) খাও এবং গরীব-দুঃখীকে খাওয়াও।",
  "তারপর তারা যেন তাদের ময়লা (নখ, চুল ইত্যাদি) অপসারণ সম্পন্ন করে, মানত পূরণ করে এবং প্রাচীন ঘর (কাবা) প্রদক্ষিণ করে। ",
  "এটাই (করণীয়)। আর যে ব্যক্তি আল্লাহর পবিত্র বিধানসমূহের সম্মান করবে, তার প্রভুর নিকট সেটা তার জন্য উত্তম। আর তোমাদের কাছে যেগুলো পাঠ করা হবে (ব্যতিক্রম হিসেবে উল্লেখ করা হবে) সেগুলো ছাড়া (সব) চতুষ্পদ জন্তু তোমাদের জন্য হালাল করা হয়েছে। অতএব, তোমরা মূর্তিপূজার পঙ্কিলতা বর্জন করো এবং মিথ্যা কথা পরিহার করো; ",
  "আল্লাহর প্রতি একনিষ্ঠ হয়ে, তাঁর সাথে শরীক না করে। আর যে আল্লাহর সাথে শরীক করে (তার অবস্থা এমন যে,) সে যেন আকাশ থেকে পড়ল, আর পাখিরা তাকে ছোঁ মেরে নিয়ে গেল কিংবা বাতাস তাকে কোন দূরবর্তী স্থানে নিক্ষেপ করল। ",
  "এটাই (করণীয়)। আর যারা আল্লাহর নিদর্শনসমূহের সম্মান করবে, নিঃসন্দেহে সেটা হবে (তাদের) অন্তরের তাকওয়ার পরিচায়ক। ",
  "চতুষ্পদ জন্তুদের মধ্যে তোমাদের জন্য নির্দিষ্ট কাল পর্যন্ত কিছু উপকারিতা আছে। অতঃপর তাদের কোরবানির স্থান প্রাচীন ঘরের নিকটে। (পশুদেরকে একটা সময় পর্যন্ত কাজে লাগানোর পর হজ্জের সময় তাদেরকে কাবাঘরের নিকটবর্তী মিনাসহ হারামের সীমানায় নিয়ে কোরবানি করা হয়।) \n",
  "আর প্রত্যেক জাতির জন্য আমি একটি ইবাদত-পদ্ধতি (অথবা কোরবানির বিধান) ঠিক করে দিয়েছি; যেন আল্লাহ তাদেরকে যেসব চতুষ্পদ জন্তু দান করেছেন তাদের ওপর (তাদেরকে জবাইকালে) তারা আল্লাহর নাম উচ্চারণ করে; কেননা তোমাদের উপাস্যই তো একমাত্র উপাস্য, অতএব, তোমরা তাঁর কাছে আত্মসমর্পণ করো এবং তুমি বিনয়ীদেরকে সুসংবাদ দাও; ",
  "যাদের অন্তরসমূহ আল্লাহর কথা শুনলে ভীত হয়, যারা বিপদ এলে ধৈর্যধারণ করে, নামায কায়েম করে এবং তাদেরকে যা কিছু দান করেছি তা থেকে ব্যয় করে। ",
  "কোরবানির পশুকে তোমাদের জন্য আল্লাহর অন্যতম নিদর্শন করেছি। এর মধ্যে তোমাদের জন্য মঙ্গল আছে। অতএব, সারিবদ্ধ থাকা অবস্থায় তোমরা তাদের ওপর (তাদেরকে জবাই করার সময়) আল্লাহর নাম উচ্চারণ কর। তারা যখন (জবাইয়ের পর) কাত হয়ে পড়ে যায় তখন তোমরা তাদের মাংস নিজেরা খাও এবং পরিতুষ্টকে ও মিনতির সাথে যাচ্ঞাকারীকে খেতে দাও। এভাবেই তাদেরকে তোমাদের বশীভূত করে দিয়েছি, যাতে তোমরা কৃতজ্ঞতা প্রকাশ কর। ",
  "তাদের মাংস কিংবা রক্ত (কিছুই) আল্লাহর কাছে পৌঁছাবে না, বরং তাঁর কাছে পৌঁছাবে তোমাদের তাকওয়া। এভাবেই তিনি তাদেরকে তোমাদের বশীভূত করেছেন, যাতে তোমরা আল্লাহর গৌরব বর্ণনা করো, যেহেতু তিনি তোমাদেরকে সঠিক পথ দেখিয়েছেন। আর সৎকর্মশীলদের সুসংবাদ দাও। ",
  "আল্লাহ মুমিনদেরকে রক্ষা করেন। আল্লাহ কোন বিশ্বাসঘাতক অকৃতজ্ঞকে পছন্দ করেন না।\n",
  "যাদের সাথে যুদ্ধ করা হচ্ছে তাদেরকে (আক্রমণকারীর বিরুদ্ধে যুদ্ধ করার) অনুমতি দেওয়া হল; এ কারণে যে, তাদের প্রতি জুলুম করা হয়েছে। আর আল্লাহ তাদেরকে (মজলুম মুমিনদেরকে) সাহায্য করতে অবশ্যই সক্ষম; ",
  "যাদেরকে কেবল “আমাদের প্রভু আল্লাহ” বলার কারণে তাদের ঘড়বাড়ি থেকে অন্যায়ভাবে বের করে দেওয়া হয়েছে। আর আল্লাহ যদি একদল মানুষকে আরেকদল মানুষ দ্বারা প্রতিহত না করতেন তাহলে (সন্ন্যাসীদের) আশ্রম, (খ্রিষ্টানদের) গীর্জা, (ইহুদিদের) উপাসনালয় ও (মুসলমানদের) মসজিদসমূহ— যেখানে আল্লাহর নাম অধিক পরিমাণে স্মরণ করা হয়— অবশ্যই বি\u0026স্ত হয়ে যেত। আল্লাহ নিশ্চয়ই তাদেরকে সাহায্য করবেন যারা তাঁকে সাহায্য করে। আল্লাহ তো অবশ্যই শক্তিমান, পরাক্রমশালী। ",
  "তারা (আল্লাহর সাহায্যপ্রাপ্তরা) এমন লোক যে, আমি যদি তাদেরকে পৃথিবীতে ক্ষমতা দেই তাহলে তারা নামায কায়েম করবে, যাকাত দেবে, ভাল কাজের আদেশ দেবে ও খারাপ কাজ করতে নিষেধ করবে। আল্লাহর হাতেই সবকিছুর পরিণতি। ",
  "তারা যদি তোমাকে মিথ্যাবাদী বলে তবে (অবাক হবার কিছু নেই, কারণ) তাদের পূর্বেও (নিজেদের নবীকে) মিথ্যাবাদী বলেছিল নূহের সমপ্রদায়, আদ ও ছামূদ জাতি, ",
  "ইবরাহীমের সমপ্রদায়, লূতের সমপ্রদায় ",
  "ও মাদ্‌ইয়ানের অধিবাসীরা। আর মূসাকেও মিথ্যাবাদী বলা হয়েছিল। তবে আমি কাফেরদেরকে (কিছুকালের জন্য) অবকাশ দিয়েছিলাম, তারপর তাদেরকে পাকড়াও করেছিলাম। অতএব, (ভেবে দেখ) আমাকে অস্বীকার করার শাস্তিটা কেমন ছিল! ",
  "এভাবে অনেক জালেম জনপদ আমি ধ্বংস করে দিয়েছি। সেগুলো ধ্বংসস্তূপে পরিণত হয়েছে; অনেক কূপ অকেজো করে দিয়েছি এবং অনেক সুদৃঢ় প্রাসাদ ধ্বংস করে দিয়েছি। ",
  "তারা কি জমিনে ভ্রমণ করেনি? করলে তাদের অন্তরগুলো এমন হত যা দিয়ে তারা বুঝতে পারত; অথবা কানগুলো এমন হত যা দিয়ে তারা শুনতে পেত। কেননা, চোখ তো (আসলে) অন্ধ হয় না, বরং বুকের ভিতরের অন্তরই (প্রকৃত) অন্ধ হয়ে থাকে। ",
  "অবিশ্বাসীরা তোমাকে শাস্তি দ্রুত আনতে বলে, তবে আল্লাহ তাঁর ওয়াদার বিপরীত করবেন না। আর তোমার প্রভুর কাছে একটি দিন (সময়ের ব্যাপ্তিতে) তোমাদের গণনার হাজার বছরের মত। ",
  "অনেক জালেম জনপদকে আমি (কিছুকালের জন্য) অবকাশ দিয়েছি; তারপর তাদেরকে পাকড়াও করেছি। আর (সকলের চূড়ান্ত) প্রত্যাবর্তন তো আমার কাছেই।\n",
  "বল, “হে মানুষ! আসলে আমি তোমাদের জন্য একজন স্পষ্ট সতর্ককারী।” ",
  "অতএব, যারা (সত্যকে) বিশ্বাস করে এবং সৎকাজ করে তাদের জন্য রয়েছে মার্জনা আর সম্মানজনক জীবিকা। ",
  "আর যারা আমার নিদর্শনসমূহ ব্যর্থ করার চেষ্টা করে, তারা জাহান্নামের অধিবাসী (হবে)। ",
  "তোমার পূর্বে আমি যত রসূল ও নবী পাঠিয়েছি তাদের কেউ যখনই কিছু প্রত্যাশা করেছে, তখনই শয়তান তার প্রত্যাশায় কিছু (মিথ্যা) মিশ্রিত করেছে। তবে শয়তান যা মিশ্রিত করে আল্লাহ তা বিলুপ্ত করেন, তারপর আল্লাহ তাঁর বাণীসমূহ সুদৃঢ় করেন। আল্লাহ মহাজ্ঞানী, প্রজ্ঞাময়। ",
  "(নবীদের প্রত্যাশায় শয়তানের মিথ্যামিশ্রণ এবং আল্লাহ কর্তৃক তা বিলুপ্তকরণ) এ জন্য যে, শয়তান যা মিশ্রিত করে তিনি তা সেই লোকদের জন্য পরীক্ষার বস্তু বানাবেন যাদের অন্তরে ব্যাধি আছে এবং যারা কঠোরহৃদয়। আর জালেমরা তো দুস্তর (চরম) বিরোধের মধ্যে রয়েছে। ",
  "এবং (তা) এ জন্যও যে, যাদেরকে জ্ঞান দেওয়া হয়েছে তারা জানবে যে, এই কোরআন তোমার প্রভুর পক্ষ থেকে আগত সত্য এবং তারা তা বিশ্বাস করবে ও তাদের অন্তর তার প্রতি অবনত হবে। আর আল্লাহ অবশ্যই মুমিনদের সঠিক পথ প্রদর্শনকারী। ",
  "আর কাফেররা তার (কোরআনের) ব্যাপারে সন্দেহ পোষণ করতে থাকবে, যতক্ষণ না তাদের কাছে আকস্মিকভাবে কেয়ামত উপস্থিত হয় অথবা তাদের ওপর এক বন্ধ্যা (তাদের জন্য কল্যাণবিহীন) দিনের (কেয়ামতের) শাস্তি এসে পড়ে। ",
  "সেদিন কর্তৃত্ব (থাকবে) আল্লাহরই। তিনিই তাদের বিচার করবেন। অতঃপর যারা ঈমান এনেছে ও সৎকর্ম করেছে তাদের স্থান হবে নেয়ামতপূর্ণ জান্নাতে। ",
  "আর যারা কুফরি করেছে ও আমার আয়াতসমূহকে মিথ্যা বলেছে তাদের জন্য রয়েছে লাঞ্ছনাকর শাস্তি।\n",
  "যারা আল্লাহর পথে হিজরত (দেশত্যাগ) করেছে, তারপর নিহত হয়েছে কিংবা মারা গিয়েছে, আল্লাহ অবশ্যই তাদেরকে উত্তম রিযিক (বিনিময়) দান করবেন। নিশ্চয়ই আল্লাহ সর্বোত্তম রিযিকদাতা। ",
  "তিনি তাদেরকে এমন এক জায়গায় (জান্নাতে) স্থান দেবেন যা তারা পছন্দ করবে। আর আল্লাহ তো অবশ্যই সুবিজ্ঞ, সহনশীল। ",
  "তাই হবে। আর নির্যাতিত হয়ে কেউ যদি অনুরূপ পাল্টা নির্যাতন করে, অতঃপর তার ওপর আবার বাড়াবাড়ি করা হয়, তাহলে আল্লাহ তাকে নিশ্চয়ই সাহায্য করবেন। আল্লাহ তো অবশ্যই মার্জনাকারী, ক্ষমাশীল। ",
  "তা এজন্য যে, আল্লাহ রাতকে দিনের মধ্যে এবং দিনকে রাতের মধ্যে প্রবেশ করান। আর আল্লাহ তো সবকিছু শোনেন, সবকিছু দেখেন। ",
  "তা এজন্যও যে, আল্লাহই সত্য এবং আল্লাহকে ছাড়া তারা যাকে ডাকে তা মিথ্যা। আর আল্লাহ তো সর্বোচ্চ সত্তা, মহামহিম। ",
  "তুমি কি দেখনি যে, আল্লাহ আসমান থেকে পানি (বৃষ্টি) বর্ষণ করেন, আর তাই জমিন সবুজ-শ্যামল হয়ে ওঠে? নিশ্চয়ই আল্লাহ অতিশয় দয়ালু, মহাবিজ্ঞ। ",
  "আসমান-জমিনে যা কিছু আছে, সব তাঁরই। আর নিঃসন্দেহে আল্লাহই তো অমুখাপেক্ষী, সকল প্রশংসার অধিকারী। \n",
  "তুমি কি দেখনি যে, আল্লাহ পৃথিবীর সবকিছুকে এবং (বিশেষ করে) তাঁর হুকুমে সমুদ্রে চলমান নৌযানগুলোকে তোমাদের অধীন করে দিয়েছেন? আর তিনি আসমানকে (তার জায়গায়) ধরে রেখেছেন, যাতে তা তাঁর নির্দেশ ছাড়া পৃথিবীর ওপর পড়ে না যায়। নিশ্চয়ই আল্লাহ মানুষের প্রতি স্নেহশীল, দয়ালু। ",
  "তিনিই তোমাদেরকে জীবন দিয়েছেন; অতঃপর তিনি তোমাদের মৃত্যু ঘটাবেন, তারপর আবার তোমাদেরকে জীবিত করবেন। আসলে মানুষ বড়ই অকৃতজ্ঞ। ",
  "প্রত্যেক জাতির জন্য আমি একটি ইবাদত-পদ্ধতি (অথবা কোরবানির বিধান) ঠিক করে দিয়েছি, যা তারা অনুসরণ করবে। অতএব, তারা যেন এ ব্যাপারে তোমার সাথে বিতর্ক না করে। তুমি (তাদেরকে) তোমার প্রভুর দিকে ডাক। নিশ্চয়ই তুমি সঠিক পথেই আছ। ",
  "আর তারা যদি তোমার সাথে বিতর্ক করেই, তাহলে বলবে, “তোমরা যা করছ আল্লাহ তা ভাল করে জানেন।” ",
  "তোমরা যা নিয়ে মতভেদ করতে সে ব্যাপারে কেয়ামতের দিন আল্লাহ তোমাদের মধ্যে মীমাংসা করে দেবেন। ",
  "তুমি কি জান না যে, আসমান ও জমিনে যা কিছু আছে আল্লাহ তা জানেন। তা তো একটি কিতাবে (লাওহে মাহ্‌ফূযে) লিখিত আছে। নিশ্চয়ই এটা আল্লাহর জন্য সহজ। ",
  "আল্লাহর পরিবর্তে তারা এমন কিছুর উপাসনা করে যার সম্বন্ধে আল্লাহ কোন প্রমাণ পাঠাননি; সে সম্বন্ধে তাদের কোন জ্ঞানও নেই। এই জালেমদের জন্য কোন সাহায্যকারী নেই। ",
  "যখন তাদের সামনে আমার স্পষ্ট আয়াতসমূহ পাঠ করা হয় তখন কাফেরদের চেহারায় তুমি অস্বীকৃতির ছাপ দেখতে পাবে। যারা তাদের সামনে আমার আয়াতসমূহ পাঠ করে, তাদেরকে তারা আক্রমণ করতে উদ্যত হয়। বল, “তাহলে কি আমি তোমাদেরকে এর চেয়ে খারাপ কিছুর সংবাদ দেব? (তা হল জাহান্নামের) আগুন; আল্লাহ কাফেরদেরকে এর ওয়াদা দিয়েছেন। (তা) বড় খারাপ গন্তব্য!”\n",
  "হে মানুষ! একটি উপমা দেওয়া হচ্ছে, মনোযোগ দিয়ে শোন: আল্লাহর পরিবর্তে তোমরা যাদেরকে ডাক তারা সবাই একত্রিত হয়েও একটি মাছি সৃষ্টি করতে পারবে না। আর মাছি যদি তাদের কাছ থেকে কিছু ছিনিয়ে নেয়, তারা তা তার কাছ থেকে উদ্ধার করতেও পারবে না। প্রার্থী ও প্রার্থিত (ভণ্ড উপাসনাকারী ও উপাস্য) উভয়ই দুর্বল। ",
  "তারা আল্লাহর যথাযোগ্য মর্যাদা উপলব্ধি করেনি। নিশ্চয়ই আল্লাহ মহাশক্তিমান, পরাক্রমশালী। ",
  "আল্লাহ ফেরেশতাদের মধ্য থেকে দূত মনোনীত করেন; মানুষের মধ্য থেকেও। নিশ্চয়ই আল্লাহ সবকিছু শোনেন, সবকিছু দেখেন। ",
  "তাদের সামনে যা আছে এবং তাদের পেছনে যা আছে তিনি তা জানেন। আর আল্লাহর কাছেই সকল বিষয় ফিরিয়ে নেওয়া হবে। ",
  "হে ঈমানদারগণ! তোমরা রুকু ও সেজদা করো (নামায পড়), তোমাদের প্রভুর ইবাদত করো এবং (অন্যান্য) সৎকর্ম করো; যাতে সফলকাম হতে পার। ",
  "আর আল্লাহর পথে যথার্থভাবে সংগ্রাম কর। তিনি তোমাদেরকে মনোনীত করেছেন, তবে দ্বীনের ব্যাপারে তোমাদের ওপর কোন কষ্ট চাপিয়ে দেননি। তোমাদের পিতা (পূর্বপুরুষ) ইবরাহীমের ধর্মে কায়েম থাক। তিনি (আল্লাহ) তোমাদেরকে মুসলিম নাম দিয়েছেন, এর আগেও এবং এই কোরআনেও; যাতে রসূল তোমাদের সাক্ষী হয় এবং তোমরা মানুষের সাক্ষী হও। অতএব, তোমরা নামায সুসম্পন্ন করো, যাকাত দাও এবং আল্লাহকে শক্তভাবে ধর (আল্লাহর প্রতি অবিচল আস্থা রাখ)। তিনিই তোমাদের অভিভাবক। কত উত্তম অবিভাবক এবং কত উত্তম পৃষ্ঠপোষক (তিনি)!",
  "আসলে মুমিনরাই সফল; ",
  "যারা তাদের নামাযে একনিষ্ঠ; ",
  "যারা ফালতু কথা ও কাজ থেকে বিরত; ",
  "যারা যাকাত দান করে; ",
  "এবং যারা তাদের গুপ্তাঙ্গ সংযত রাখে, ",
  "তবে তাদের স্ত্রী ও মালিকানাধীন দাসীদের ক্ষেত্রে সংযত না রাখলে কোন দোষ হবে না। ",
  "কিন্তু এর বাইরে (অন্যদের) কামনা করলে তারা সীমালংঘনকারী হবে। ",
  "আর (মুমিন তারা) যারা তাদের আমানত ও ওয়াদা রক্ষা করে; ",
  "এবং যারা তাদের নামাযের ব্যাপারে য.বান থাকে। ",
  "এরাই হল (প্রকৃত) উত্তরাধিকারী; ",
  "যারা বেহেশতের উত্তরাধিকারী হবে, সেখানে তারা চিরকাল থাকবে। ",
  "মানুষকে তো আমি মাটির নির্যাস থেকে সৃষ্টি করেছি। ",
  "তারপর তাকে এক নিরাপদ আধারে (নারীর গর্ভে) শুক্রবিন্দুরূপে স্থাপন করেছি। ",
  "তারপর শুক্রবিন্দুকে জমাটবদ্ধ রক্তে এবং জমাটবদ্ধ রক্তকে মাংসপিণ্ডে পরিণত করেছি। তারপর মাংসপিণ্ড থেকে হাড় সৃষ্টি করেছি এবং হাড়গুলোকে আবার মাংস দ্বারা আচ্ছাদিত করেছি। অবশেষে তাকে অন্য এক সৃষ্টিরূপে তৈরী করেছি। অতএব, সর্বোত্তম সৃষ্টিকর্তা আল্লাহ কত মহান! ",
  "তারপর অবশ্যই তোমরা মারা যাবে। ",
  "অতঃপর কেয়ামতের দিন আবার তোমাদেরকে উঠানো হবে। ",
  "আমি তোমাদের ওপরে সাত স্তর আসমান সৃষ্টি করেছি। আর আমি তো সৃষ্টি সম্বন্ধে অমনোযোগী নই। ",
  "আমি আসমান থেকে পরিমাণমত পানি বর্ষণ করেছি এবং তা জমিনে ধরে রেখেছি। আবার আমি তা সরিয়ে নিতেও অবশ্যই সক্ষম। ",
  "ঐ পানি দ্বারা আমি তোমাদের জন্য খেজুর ও আঙ্গুরের বাগান তৈরী করেছি। তাতে তোমাদের জন্য অনেক ফল রয়েছে এবং তা থেকে তোমরা আহার করে থাক। ",
  "আর একটি গাছ (জলপাই গাছ) সৃষ্টি করেছি যা সিনাই পর্বতে জন্মায় এবং আহারকারীদের জন্য (ভোজ্য) তেল ও সুগন্ধ মসলা উৎপন্ন করে। ",
  "গবাদিপশুর মধ্যেও তোমাদের জন্য শিক্ষণীয় বিষয় আছে। তাদের পেটের মধ্যে যা আছে তা থেকে তোমাদেরকে (দুধ) পান করাই। তাদের মধ্যে তোমাদের জন্য অনেক উপকারিতা আছে। তোমরা তাদের মাংস খাও। ",
  "তাদের পিঠে ও নৌযানে তোমাদেরকে বহন করা হয়।\n",
  "আমি নূহকে তার সমপ্রদায়ের কাছে পাঠিয়েছিলাম। সে বলেছিল, “হে আমার সমপ্রদায়! তোমরা আল্লাহর ইবাদত কর। তিনি ছাড়া তোমাদের আর কোন উপাস্য নেই। তবুও কি তোমরা ভয় করবে না?” ",
  "তখন তার সমপ্রদায়ের কাফের নেতারা বলল, “এ লোকটা তো তোমাদের মত একজন মানুষ বৈ নয়। সে তোমাদের ওপর শ্রেষ্ঠত্ব লাভ করতে চায়। আল্লাহ চাইলে তো ফেরেশতাই পাঠাতে পারতেন। আমরা আমাদের পূর্বপুরুষদের মাঝে এরকম শুনিনি।” ",
  "“এ তো এমনই এক লোক যার মধ্যে পাগলামি রয়েছে। অতএব, তোমরা তার ব্যাপারে কিছুকাল অপেক্ষা কর।” ",
  "নূহ বলেছিল, “হে প্রভু! আমাকে সাহায্য করো, কারণ এরা আমাকে অবিশ্বাস করছে।” ",
  "তখন আমি তার কাছে আদেশ পাঠালাম যে, তুমি আমার দৃষ্টির সামনে ও আমার আদেশ মোতাবেক নৌকা তৈরী কর। তারপর যখন আমার আদেশ আসবে এবং চুলো উথলে উঠবে (চুলোর তলা ভেদ করে পানি বেরিয়ে আসবে) তখন প্রত্যেক জীবের এক এক জোড়া এবং তোমার পরিবার-পরিজনকে সে নৌকায় তুলে নেবে; তবে তাদের মধ্য থেকে যাদের বিরুদ্ধে পূর্বে সিদ্ধান্ত হয়ে আছে তাদেরকে নয়। আর যারা অন্যায় করেছে তাদের ব্যাপারে আমাকে কিছু বলো না। তারা অবশ্যই নিমজ্জিত হবে। ",
  "তুমি ও তোমার সঙ্গীরা যখন নৌকায় আরোহণ করবে তখন বলো, “সকল প্রশংসা সেই মহান আল্লাহর যিনি আমাদেরকে জালেম লোকদের কবল থেকে রক্ষা করেছেন।” ",
  "আরো বলো, “হে আমার প্রভু! (নৌকা থেকে) আমাকে ভালভাবে নামার ব্যবস্থা করে দিও, কারণ তুমিই সবচেয়ে ভালভাবে নামাতে পার।” ",
  "এর মধ্যে অবশ্যই নিদর্শন আছে। আর (এ ঘটনা দ্বারা) আমি অবশ্যই (মানুষকে) পরীক্ষা করেছি। ",
  "অতঃপর তাদের পরে আমি আরেক প্রজন্মকে (আদ জাতিকে) সৃষ্টি করেছিলাম। ",
  "আর তাদের মধ্যে তাদেরই একজনকে (হূদকে) রসূল করে পাঠিয়েছিলাম; এই বাণী নিয়ে যে, “তোমরা আল্লাহর ইবাদত কর। তিনি ছাড়া তোমাদের আর কোন উপাস্য নেই। তবুও কি তোমরা ভয় করবে না?”\n",
  "তার সমপ্রদায়ের নেতারা যারা কাফের ছিল ও পরকালের সাক্ষাৎকে অবিশ্বাস করত এবং যাদেরকে আমি পার্থিব জীবনে সুখ-স্বাচ্ছন্দ্য দান করেছিলাম তারা বলল, “এ লোকটা তো তোমাদের মত একজন মানুষ বৈ নয়। সে তো তোমরা যা খাও তাই খায় এবং তোমরা যা পান করো তাই পান করে।” ",
  "“আর তোমরা যদি তোমাদের মতই একজন মানুষের আনুগত্য করো তাহলে তো অবশ্যই ক্ষতিগ্রস্ত হবে। ",
  "সে কি তোমাদের কাছে এমন ওয়াদা করে যে, যখন তোমরা মরে যাবে এবং মাটি ও হাড়গোড় হয়ে যাবে তখন আবার তোমাদেরকে (জীবিত) বের করা হবে?” ",
  "“তোমাদের কাছে এই যে ওয়াদা করা হচ্ছে তা তো অনেক দূরের কথা। ",
  "আমাদের এই পার্থিব জীবন ছাড়া আর কিছু নেই। (এখানেই) আমরা মরি ও বাঁচি। (মরার পর) আমাদেরকে পুনরায় উঠানো হবে না।” ",
  "“সে এমনই একটা লোক যে আল্লাহর নামে মিথ্যা বানিয়ে বলেছে। আমরা তাকে বিশ্বাস করব না।” ",
  "সে (হূদ) বলল, “হে প্রভু! আমাকে সাহায্য করো, কারণ এরা আমাকে অবিশ্বাস করছে।” ",
  "আল্লাহ বললেন, “অল্পদিনের মধ্যেই তারা অবশ্যই অনুতপ্ত হবে।” ",
  "তারপর বিকট আওয়াজ ঠিকই তাদেরকে ঘায়েল করেছিল এবং আমি তাদেরকে আবর্জনায় পরিণত করেছিলাম। অতএব, অকল্যাণ রয়েছে জালেম সমপ্রদায়ের জন্য। ",
  "অতঃপর তাদের পরে আমি আরো (অনেক) প্রজন্ম সৃষ্টি করেছিলাম। ",
  "কোন জাতি তার নির্ধারিত সময়কে এগিয়ে আনতে পারে না, কিংবা তা বিলম্বিতও করতে পারে না। ",
  "অতঃপর আমি একের পর এক আমার রসূলদের পাঠিয়েছি। যখনই কোন জাতির কাছে তার রসূল এসেছে তখনই তারা তাকে অবিশ্বাস করেছে। আমিও তাদেরকে একের পর এক ধ্বংস করেছি এবং তাদেরকে ইতিহাসে পরিণত করেছি। অতএব, অকল্যাণ রয়েছে অবিশ্বাসী লোকদের জন্য। ",
  "অতঃপর আমি মূসা ও তার ভাই হারূনকে পাঠিয়েছি, আমার নিদর্শন ও স্পষ্ট প্রমাণসহ; ",
  "ফেরাউন ও তার সভাষদদের কাছে। কিন্তু তারা নিজেদেরকে বড় মনে করল। আর তারা ছিল এক উদ্ধত জনগোষ্ঠী। ",
  "তারা বলল, “আমরা কি আমাদের মতই দুটি লোকের কথায় বিশ্বাস করব, অথচ তাদের লোকেরা আমাদেরই দাসত্ব করে থাকে?” ",
  "এভাবেই তারা তাদেরকে অবিশ্বাস করল এবং ধ্বংসপ্রাপ্ত হল। ",
  "আমি মূসাকে কিতাব দিয়েছিলাম, যাতে তারা হেদায়েত পায়। ",
  "আর মরিয়মের পুত্র ও তার মাকে একটি নিদর্শন বানিয়েছিলাম এবং তাদেরকে অবস্থানযোগ্য ও ঝরনাবিশিষ্ট এক উচ্চভূমিতে আশ্রয় দিয়েছিলাম।\n",
  "হে রসূলগণ! তোমরা হালাল খাদ্যসামগ্রী থেকে আহার করো এবং সৎকাজ কর। তোমরা যা করো অবশ্যই আমি তা ভালভাবে অবগত আছি। ",
  "আর এটাই তোমাদের ধর্ম, একই ধর্ম; আর আমি তোমাদের প্রভু; অতএব, আমাকে ভয় কর। ",
  "কিন্তু মানুষেরা তাদের ধর্মকে নিজেদের মধ্যে বহুভাগে বিভক্ত করেছে। প্রত্যেক দলই নিজের বিশ্বাস নিয়ে আনন্দে আছে। ",
  "অতএব, তাদেরকে কিছুকালের জন্য তাদের অজ্ঞতার মধ্যে থাকতে দাও। ",
  "তারা কি মনে করে যে, আমি যে ধন-সম্পদ ও সন্তান-সন্ততি দ্বারা তাদেরকে সাহায্য করছি, ",
  "তাতে দ্রুত তাদের কল্যাণ সাধন করছি? (আসলে তা নয়) বরং তারা বুঝতে পারছে না (যে, এটা তাদের জন্য একটা পরীক্ষা)। ",
  "যারা তাদের প্রভুর ভয়ে ভীত থাকে, ",
  "যারা তাদের প্রভুর নিদর্শনসমূহ বিশ্বাস করে, ",
  "যারা তাদের প্রভুর সাথে শরীক করে না ",
  "এবং যারা কোন কিছু দান করার সময়ে তারা যে তাদের প্রভুর কাছে ফিরে যাবে এই বিশ্বাসে অন্তরে ভয় পোষণ করে ",
  "তারাই কল্যাণকর কাজে ধাবিত হয় এবং তারাই তাতে অগ্রগামী থাকে। ",
  "আমি কাউকে তার সাধ্যের অতীত কাজ চাপিয়ে দেই না; আমার কাছে একটি রেকর্ড রয়েছে যা (সর্বদা) সত্য বলে; আর তাদের প্রতি কোন জুলুম করা হবে না। ",
  "বরং এর (কোরআনের) ব্যাপারে তাদের অন্তরসমূহ অজ্ঞানতায় আচ্ছন্ন। তাছাড়া তাদের আরো কিছু (খারাপ) কাজ আছে যা তারা করে থাকে। ",
  "এক পর্যায়ে যখন আমি তাদের মধ্যে বিলাসজীবন যাপনকারীদেরকে আজাব দ্বারা পাকড়াও করি তখন তারা চিৎকার শুরু করে। ",
  "আজ চিৎকার করো না; তোমরা আমার সাহায্য পাবে না। ",
  "তোমাদের সামনে আমার আয়াতসমূহ পাঠ করা হত, কিন্তু তোমরা উল্টো দিকে হটে আসতে (তা মানতে অস্বীকার করতে); ",
  "অহংকারী হয়ে, তার সম্পর্কে (কোরআন সম্পর্কে) রাতের আড্ডায় আজেবাজে কথা বলে। ",
  "তাহলে কি তারা আল্লাহর কথা (অবতীর্ণ বাণী) ভেবে দেখেনি, নাকি তাদের কাছে এমন কিছু এসেছে যা তাদের পূর্বপুরুষদের কাছে আসেনি? ",
  "নাকি তারা তাদের রসূলকে চিনতে পারেনি, তাই তারা তাকে অস্বীকার করছে? ",
  "নাকি তারা বলে যে, তার মধ্যে পাগলামি আছে। আসল কথা হল, সে তাদের কাছে সত্য নিয়ে এসেছে এবং তাদের অধিকাংশই সত্যকে অপছন্দ করে। ",
  "আর সত্য যদি তাদের ইচ্ছার অনুগামী হত তাহলে আসমান-জমিন ও তার মাঝের সবকিছু নষ্ট হয়ে যেত। বরং আমি তাদেরকে উপদেশের বস্তু দান করেছি, কিন্তু তারা তাদের সে উপদেশের বস্তু থেকে মুখ ফিরিয়ে নিচ্ছে। ",
  "নাকি তুমি তাদের কাছে কোন প্রতিদান চাও? বস্তুত তোমার প্রভুর প্রতিদানই শ্রেষ্ঠ এবং তিনিই শ্রেষ্ঠ রিযিকদাতা। ",
  "আর তুমি তো তাদেরকে সঠিক পথের দিকেই ডাকছ। ",
  "যারা পরকালে বিশ্বাস করে না তারা তো (সঠিক) পথ থেকে বিচ্যুত। ",
  "আমি যদি তাদের প্রতি দয়াও করি এবং তাদের সব কষ্ট লাঘবও করি তবুও তারা পথহারা অবস্থায় নিজেদের অবাধ্যতায় অটল থাকবে। ",
  "আমি তাদেরকে আজাব দ্বারা পাকড়াও করেছিলাম। কিন্তু তারা তাদের প্রভুর কাছে নতিস্বীকার করেনি এবং মিনতিও করেনি। ",
  "যার ফলে আমি যখন তাদের জন্য কঠোর শাস্তির দরজা খুলে দেব তখন তাতে তারা হতভম্ব হয়ে যাবে।\n",
  "তিনিই তোমাদের জন্য কান, চোখ ও অন্তর সৃষ্টি করেছেন। (কিন্তু এজন্য) তোমরা খুব কমই কৃতজ্ঞতা প্রকাশ কর। ",
  "তিনিই তোমাদেরকে পৃথিবীতে ছড়িয়ে দিয়েছেন এবং তাঁর কাছেই তোমাদেরকে একত্রিত করা হবে। ",
  "তিনিই জীবন দেন ও মৃত্যু ঘটান। রাতদিনের পরিবর্তন তাঁরই এখতিয়ারে। তবুও কি তোমরা বুঝবে না? ",
  "বরং তারা তেমনই বলে যেমন পূর্ববর্তী লোকেরা বলেছিল। ",
  "তারা বলে, “মরার পর আমরা যখন মাটি ও হাড়গোড় হয়ে যাব তখন কি আমাদেরকে আবার উঠানো হবে?” ",
  "“আমাদেরকে তো এই ওয়াদা করা হয়েছে এবং (আমাদের) পূর্বে আমাদের পূর্বপুরুষদেরকেও। এটা তো পূর্ববর্তীদের কাহিনি ছাড়া কিছুই নয়।” ",
  "বল, “এই পৃথিবী এবং এতে যারা আছে তারা কার? যদি তোমরা জান (তাহলে বল)।” ",
  "তারা বলবে, “(সবই) আল্লাহর”। বল, “তবুও কি তোমরা শিক্ষা গ্রহণ করবে না?” ",
  "বল, “কে সাত আসমানের মালিক এবং কে মহান আরশের মালিক?” ",
  "তারা বলবে, “(সবই) আল্লাহর”। বল, “তবুও কি তোমরা (আল্লাহকে) ভয় করবে না?” ",
  "বল, “কে সেই সত্তা যার হাতে সবকিছুর কর্তৃত্ব, আর যিনি (সবাইকে) আশ্রয় দেন এবং যার ওপর দিয়ে কাউকে আশ্রয় দেওয়া যায় না? যদি তোমাদের জানা থাকে (তাহলে বল)।” ",
  "তারা বলবে, “(সবই) আল্লাহর”। বল, “তাহলে তোমরা কেমন করে যাদুগ্রস্ত (মোহগ্রস্ত) হচ্ছ?” ",
  "আসলে আমি তাদেরকে সত্য এনে দিয়েছিলাম, কিন্তু তারা নিতান্তই মিথ্যাবাদী। ",
  "আল্লাহ কোন সন্তান গ্রহণ করেননি। তাঁর সাথে (অন্য) কোন উপাস্যও নেই। থাকলে প্রত্যেক উপাস্য তার সৃষ্টি নিয়ে আলাদা হয়ে যেত এবং একজন আরেকজনের ওপরে স্থান করে নিত। তারা যা বলছে আল্লাহ তা থেকে পবিত্র। ",
  "তিনি অদৃশ্য ও দৃশ্যমান বস্তুর (সবকিছুর) জ্ঞান রাখেন। অতএব, তারা (তাঁর সাথে) যা কিছু শরীক করে তিনি তার ঊর্ধ্বে (তা থেকে পবিত্র)।\n",
  "বল, “হে আমার প্রভু! তাদেরকে যার ওয়াদা দেওয়া হচ্ছে যদি আমাকে তা (সেই শাস্তি) দেখাতে! ",
  "হে প্রভু! তবে আমাকে জালেমদের অন্তর্ভুক্ত করো না।” ",
  "তাদেরকে যার ওয়াদা দিচ্ছি আমি তা অবশ্যই তোমাকে দেখাতে সক্ষম। ",
  "যা ভাল তা দিয়ে খারাপের প্রতিকার কর। তারা যা বলে আমি তা ভাল করে জানি। ",
  "আর বল, “হে আমার প্রভু! শয়তানদের কুমন্ত্রণা থেকে আমি তোমার আশ্রয় চাই। ",
  "হে প্রভু! আমার কাছে তাদের উপস্থিতি থেকেও আমি তোমার আশ্রয় চাই।” ",
  "অবশেষে যখন তাদের কারো মৃত্যু উপস্থিত হয় তখন সে বলে, “প্রভু! আমাকে (দুনিয়ায়) ফেরৎ পাঠাও, ",
  "যাতে আমি যা রেখে এসেছি সেখানে (দুনিয়ার জীবনে) ভাল কাজ করতে পারি।” কিছুতেই তা হবার নয়, এটা তো একটা কথা যা সে বলবেই। (মৃত্যুর পর থেকে) যেদিন তাদেরকে পুনরায় উঠানো হবে সেদিন (কেয়ামতের দিন) পর্যন্ত তাদের পেছনে একটি প্রতিবন্ধক থাকবে। ",
  "তারপর যখন শিঙ্গায় ফুঁক দেওয়া হবে সেদিন তাদের মধ্যে বংশ-সম্পর্ক থাকবে না এবং তারা একে অপরকে কিছু জিজ্ঞাসাও করবে না। ",
  "তখন যাদের (পুণ্যের) পাল্লা ভারী হবে তারাই সফলকাম হবে। ",
  "আর যাদের (পুণ্যের) পাল্লা হালকা হবে তারাই নিজেদের ক্ষতি করেছে; তারা জাহান্নামে চিরকাল থাকবে। ",
  "আগুন তাদের মুখমণ্ডল পুড়ে ফেলবে এবং সেখানে তাদের চেহারা বীভৎস হবে। ",
  "(আল্লাহ তাদেরকে বলবেন,) “তোমাদের সামনে কি আমার আয়াতসমূহ পাঠ করা হত না? তখন তো তোমরা সেগুলো অবিশ্বাস করতে।” ",
  "(উত্তরে) তারা বলবে, “হে আমাদের প্রভু! আমাদের দুর্ভাগ্য আমাদেরকে পরাভূত করেছিল এবং আমরা ছিলাম এক বিভ্রান্ত জনগোষ্ঠী।” ",
  "“হে আমাদের প্রভু! আমাদেরকে জাহান্নাম থেকে বের কর। অতঃপর আমরা যদি পুনরায় পাপের কাজ করি তাহলে অবশ্যই আমরা জালেম বলে গণ্য হব।” ",
  "আল্লাহ বলবেন, “তোমরা এখানেই লাঞ্ছিত অবস্থায় থাক এবং আমার সাথে কোন কথা বলো না।” ",
  "আমার বান্দাদের মধ্যে একদল বলত, “হে আমাদের প্রভু! আমরা ঈমান এনেছি; অতএব, তুমি আমাদেরকে ক্ষমা ও দয়া কর। তুমি তো শ্রেষ্ঠ দয়াকারী।” ",
  "কিন্তু তোমরা তাদেরকে (মুমিনদেরকে) ঠাট্টার পাত্র বানিয়েছিলে। এমনকি তারা তোমাদেরকে আমার স্মরণ ভুলিয়ে দিয়েছিল (তাদেরকে ঠাট্টা করার সময় আমার কথা তোমাদের মনে থাকত না)। আর তোমরা তাদেরকে নিয়ে হাসাহাসি করতে। ",
  "আজ আমি তাদেরকে তাদের ধৈর্যের এমন প্রতিদান দিয়েছি যে, তারাই (আজ) সফলকাম। ",
  "আল্লাহ বলবেন, “পৃথিবীতে তোমরা কত বছর অবস্থান করেছিলে?” ",
  "তারা বলবে, “আমরা অবস্থান করেছিলাম একদিন অথবা একদিনের কিছু অংশ। তুমি গণনাকারীদেরকে জিজ্ঞেস করে দেখ।” ",
  "তিনি বলবেন, “তোমরা (সেখানে) অল্পকালই অবস্থান করেছিলে, যদি তা জানতে!” ",
  "তোমরা কি মনে করেছিলে যে, আমি তোমাদেরকে অযথা সৃষ্টি করেছি এবং তোমাদেরকে আমার কাছে ফিরিয়ে আনা হবে না? ",
  "আল্লাহ মহিমান্বিত, যিনি প্রকৃত অধিপতি। তিনি ছাড়া কোন উপাস্য নেই। তিনি মহান আরশের (সিংহাসনের) মালিক। ",
  "যে ব্যক্তি আল্লাহর সাথে অন্য কোন উপাস্যকে ডাকে, যে ব্যাপারে তার কাছে কোন প্রমাণ নেই, তার প্রভুর কাছে অবশ্যই তার হিসাব হবে। কাফেররা কিছুতেই সফল হবে না। ",
  "আর বল, “হে প্রভু! ক্ষমা করো ও দয়া কর। তুমিই তো শ্রেষ্ঠ দয়াকারী।” ",
  "(এটি কোরআনের) একটি সূরা। এটি আমি অবতীর্ণ ও আবশ্যকীয় করেছি। এ সূরায় অনেক স্পষ্ট আয়াত অবতীর্ণ করেছি; যাতে তোমরা উপদেশ গ্রহণ কর। ",
  "ব্যভিচারিণী আর ব্যভিচারী, এদের প্রত্যেককে তোমরা একশ করে চাবুক মারবে। আল্লাহর (শাস্তির) বিধান কার্যকর করতে তোমরা যেন তাদের প্রতি দয়ার বশবর্তী না হও, যদি তোমরা আল্লাহ ও পরকালে বিশ্বাসী হয়ে থাক। আর মুমিনদের একটি দল যেন তাদের শাস্তি প্রত্যক্ষ করে। ",
  "ব্যভিচারী কেবল কোন ব্যভিচারিণী অথবা মুশরিক নারীকেই বিয়ে করবে এবং ব্যভিচারিণীকে কেবল কোন ব্যভিচারী অথবা মুশরিক পুরুষই বিয়ে করবে। মুমিনদের জন্য এদেরকে নিষিদ্ধ করা হয়েছে। ",
  "যারা সতী নারীদের নামে অপবাদ দেয় এবং (এ ব্যাপারে) চারজন সাক্ষী উপস্থিত করে না তাদেরকে আশিটি চাবুক মারবে এবং কখনও তাদের সাক্ষ্য গ্রহণ করবে না। ওরাই ফাসেক। ",
  "তবে পরে যারা তওবা করে এবং সৎকর্ম করে, (তাদের ক্ষেত্রে) আল্লাহ ক্ষমাশীল, পরম দয়ালু। ",
  "আর যারা নিজেদের স্ত্রীদের নামে অপবাদ দেয় এবং তারা নিজেরা ছাড়া (এ ব্যাপারে) তাদের কোন সাক্ষী থাকে না তাদের প্রত্যেকের সাক্ষ্য হল, আল্লাহর নাম নিয়ে চারবার সাক্ষ্য দেবে যে, সে যা বলছে তা অবশ্যই সত্য; ",
  "এবং পঞ্চমবারে বলবে যে, সে মিথ্যা বলে থাকলে তার ওপর আল্লাহর লানত পড়বে। ",
  "আর স্ত্রীর শাস্তি রহিত হবে যদি সে আল্লাহর নাম নিয়ে চারবার সাক্ষ্য দেয় যে, তার স্বামী অবশ্যই মিথ্যা বলেছে; ",
  "এবং পঞ্চমবারে বলবে যে, যদি স্বামীর কথা সত্য হয় তাহলে তার নিজের ওপর আল্লাহর গযব পড়বে। ",
  "যদি তোমাদের ওপর আল্লাহর অনুগ্রহ ও দয়া না থাকত (তাহলে দেখতে তোমাদের কী অবস্থা হত)! আর নিশ্চয়ই আল্লাহ তওবা কবুলকারী, প্রজ্ঞাময়।\n",
  "নিশ্চয়ই যারা (রসূলের স্ত্রী আয়েশার নামে) মিথ্যা অপবাদ এনেছে তারা তোমাদেরই একটি দল। বিষয়টিকে তোমরা তোমাদের জন্য খারাপ মনে করো না; বরং এটি তোমাদের জন্য মঙ্গল। তাদের মধ্যে যে যা পাপ করেছে তা তারই থাকবে। আর ঐ কাজে তাদের মধ্যে যার বড় ভূমিকা আছে তার জন্য রয়েছে বিরাট শাস্তি। ",
  "যখন তোমরা এটা (অপবাদের কথাটা) শুনলে তখন ঈমানদার নারী-পুরুষেরা কেন নিজেদের লোকদের সম্পর্কে ভাল ধারণা করল না এবং বলল না যে, এটা একটা স্পষ্ট মিথ্যা? ",
  "তারা এ ব্যাপারে চারজন সাক্ষী উপস্থিত করেনি কেন? যেহেতু তারা সাক্ষীদের উপস্থিত করেনি, তাই আল্লাহর কাছে তারা মিথ্যাবাদী। ",
  "দুনিয়া ও আখেরাতে যদি তোমাদের ওপর আল্লাহর অনুগ্রহ ও দয়া না থাকত তাহলে তোমরা যা উচ্চারণ করেছো (যে অপবাদের কথা বলেছো) তার জন্য তোমাদের কঠিন শাস্তি হত; ",
  "কেননা তোমরা এটা তোমাদের মুখে মুখে প্রচার করছিলে আর নিজেদের মুখ দিয়ে এমন (জঘন্য) কথা উচ্চারণ করছিলে যে সম্বন্ধে তোমাদের কোন জ্ঞান ছিল না। তোমরা এটাকে একটা তুচ্ছ বিষয় মনে করেছিলে; অথচ আল্লাহর কাছে এটা একটা গুরুতর ব্যাপার। ",
  "তোমরা যখন এটা শুনলে তখন বললে না কেন যে, এ বিষয়ে আমাদের কথা বলার অধিকার নেই; (হে আল্লাহ!) তুমি মহিমান্বিত! এটা একটা গুরুতর অপবাদ? ",
  "আল্লাহ তোমাদেরকে উপদেশ দিচ্ছেন যেন তোমরা পুনরায় এরকম কাজ কখনো না করো, যদি তোমরা ঈমানদার হও। ",
  "আর আল্লাহ তোমাদের জন্য নিদর্শনসমূহ স্পষ্ট করে দেন। আল্লাহ মহাজ্ঞানী, প্রজ্ঞাময়। ",
  "যারা চায়, মুমিনদের মধ্যে অশ্লীলতার প্রসার ঘটুক, তাদের জন্য দুনিয়ায় ও আখেরাতে যন্ত্রণাদায়ক শাস্তি রয়েছে। আল্লাহ (সবকিছু) জানেন, তোমরা জান না। ",
  "যদি তোমাদের ওপর আল্লাহর অনুগ্রহ ও দয়া না থাকত (তাহলে দেখতে তোমাদের কী অবস্থা হত)! আর নিশ্চয়ই আল্লাহ স্নেহপরায়ণ, পরম দয়ালু।\n",
  "হে ঈমানদারগণ! তোমরা শয়তানের পদাঙ্ক অনুসরণ করো না (কথামতো চলো না)। যে শয়তানের পদাঙ্ক অনুসরণ করবে তাকে তো শয়তান অশ্লীলতা ও মন্দ কাজের নির্দেশ দেবেই। যদি তোমাদের ওপর আল্লাহর অনুগ্রহ ও দয়া না থাকত তাহলে তোমাদের কেউ কখনো পবিত্র থাকতে পারত না। তবে আল্লাহ যাকে ইচ্ছা করেন পবিত্র রাখেন। আল্লাহ সবকিছু শোনেন, সবকিছু জানেন। ",
  "তোমাদের মধ্যে মর্যাদা ও প্রাচুর্যের অধিকারীরা যেন আত্মীয়দেরকে, নিঃস্বদেরকে এবং আল্লাহর পথে হিজরতকারীদেরকে দান না করার শপথ না করে। তারা যেন ক্ষমা করে আর (দোষত্রুটি) উপেক্ষা করে। তোমরা কি চাও না যে, আল্লাহ তোমাদেরকে ক্ষমা করুন? আল্লাহ তো ক্ষমাশীল, পরম দয়ালু। ",
  "যারা সতী অমনোযোগী (সরলমনা) ঈমানদার নারীদের প্রতি অপবাদ আরোপ করে তারা এ দুনিয়ায় এবং পরকালে অভিশপ্ত। তাদের জন্য কঠোর শাস্তি রয়েছে। ",
  "যেদিন তাদের কৃতকর্ম সম্বন্ধে তাদের জিহবা, তাদের হাত ও তাদের পা তাদেরই বিরুদ্ধে সাক্ষ্য দেবে। ",
  "সেদিন আল্লাহ তাদের যথার্থ কর্মফল পুরোপুরি দেবেন এবং তারা জানবে যে, আল্লাহই সত্য এবং সবকিছু প্রকাশকারী। ",
  "খারাপ নারীরা খারাপ পুরুষদের জন্য এবং খারাপ পুরুষেরা খারাপ নারীদের জন্য। তেমনি ভাল নারীরা ভাল পুরুষদের জন্য এবং ভাল পুরুষেরা ভাল নারীদের জন্য। লোকেরা যা বলে (যে খারাপ উক্তি করে) তা থেকে এরা সম্পূর্ণ নির্দোষ। এদের জন্য রয়েছে ক্ষমা আর সম্মানজনক জীবিকা।\n",
  "হে ঈমানদারগণ! তোমরা পরিচিত না হয়ে এবং গৃহবাসীদেরকে সালাম না দিয়ে নিজেদের ঘর ব্যতীত অন্য ঘরে প্রবেশ করো না। এটাই তোমাদের জন্য উত্তম, যাতে তোমরা স্মরণ রাখ। ",
  "ঘরে যদি কাউকে না পাও তাহলে তাতে প্রবেশ করবে না, যতক্ষণ না তোমাদেরকে (প্রবেশের) অনুমতি দেওয়া হয়। আর যদি তোমাদেরকে বলা হয়, “ফিরে যাও” তাহলে ফিরে যাবে। এটাই তোমাদের জন্য ন্যায্যতর। তোমরা যা করো আল্লাহ তা ভাল জানেন। ",
  "যে সব ঘরে কেউ বাস করে না সেখানে তোমাদের মালামাল থাকলে তাতে প্রবেশ করায় তোমাদের কোন পাপ নেই। তোমরা যা প্রকাশ করো আর যা গোপন করো আল্লাহ তা জানেন। ",
  "মুমিনদেরকে বলবে, তারা যেন তাদের দৃষ্টি অবনত রাখে এবং তাদের গুপ্তাঙ্গের হেফাজত করে। এটাই তাদের পবিত্র থাকার জন্য অধিকতর সহায়ক। তারা যা কিছু করে আল্লাহ সে সম্পর্কে অবহিত। ",
  "মুমিন নারীদেরকেও বলবে, তারা যেন তাদের দৃষ্টি অবনত রাখে; তাদের গুপ্তাঙ্গের হেফাজত করে; (সাধারণত) যেটুকু প্রকাশিত হয় তা ছাড়া তাদের সৌন্দর্য প্রকাশ না করে; বুকের ওপর ওড়না দিয়ে রাখে এবং নিজেদের স্বামী, বাবা, স্বামীর বাবা (শ্বশুর), ছেলে, স্বামীর ছেলে, ভাই, ভাইয়ের ছেলে, বোনের ছেলে, নিজেদের (মুসলিম) মহিলা, মালিকানাধীন দাসী, অধীনস্থ যৌন চাহিদামুক্ত (বৃদ্ধ) পুরুষ কিংবা নারীসংসর্গে অনাসক্ত শিশুদের ব্যতীত অন্যদের কাছে নিজেদের সৌন্দর্য প্রকাশ না করে। এ ছাড়াও তারা যেন নিজেদের ঢেকে-রাখা সাজ-সজ্জা প্রকাশ হয়ে পড়ে এমনভাবে নিজেদের পা না ফেলে (জোরে জোরে না হাঁটে)। হে ঈমানদারগণ! তোমরা সবাই আল্লাহর কাছে তওবা করো, যাতে তোমরা সফল হও। ",
  "তোমাদের মধ্যে যাদের স্বামী বা স্ত্রী নেই তাদের বিয়ের ব্যবস্থা করো, তোমাদের দাস-দাসীদের মধ্যে যারা সৎ ও যোগ্য তাদেরও। তারা যদি দরিদ্র হয় তাহলে আল্লাহই নিজ অনুগ্রহে তাদেরকে সচ্ছল করে দেবেন। আল্লাহ মহা দানশীল, মহাজ্ঞানী। ",
  "যারা (আর্থিক কারণে) বিয়ে করতে পারে না তারা যেন সংযম অবলম্বন করে, যতক্ষণ না আল্লাহ তাঁর অনুগ্রহে তাদেরকে সচ্ছলতা দান করেন। আর তোমাদের মালিকানাধীন দাস-দাসীদের মধ্যে যারা (নিজেদের মুক্তির জন্য তোমাদের সাথে) লিখিত চুক্তি করতে চায় তাদের সাথে তোমরা লিখিত চুক্তি করতে পার, যদি জান যে, তাদের মধ্যে কল্যাণ (সততা) আছে। অধিকন্তু, তোমাদেরকে আল্লাহ তাঁর যে সম্পদ দান করেছেন তা থেকে তাদেরকে দান করবে। আর তোমাদের দাসীরা নিজেদের সতীত্ব রক্ষা করতে চাইলে তোমরা পার্থিব জীবনের সামগ্রীর (সম্পদের) লোভে তাদেরকে ব্যভিচারে বাধ্য করবে না। কেউ তা করলে তাদেরকে বাধ্য করার পর আল্লাহ (ঐ দাসীদের প্রতি) ক্ষমাশীল ও মেহেরবান হবেন। ",
  "আমি তো তোমাদের কাছে অবতীর্ণ করেছি (সবকিছু) সুস্পষ্টকারী আয়াত, তোমাদের পূর্বে যারা চলে গিয়েছে তাদের দৃষ্টান্ত এবং মোত্তাকীদের জন্য উপদেশ।\n",
  "আল্লাহ হলেন আসমান ও জমিনের নূর (আলো)। তাঁর নূরের উপমা এরকম: যেন একটি দীপাধার, যাতে একটি প্রদীপ আছে। প্রদীপটি একটি কাঁচের (পাত্রের) মধ্যে। কাঁচটি যেন একটি উজ্জ্বল তারকা। প্রদীপটি একটি বরকতময় যয়তুন (জলপাই) গাছের তেল দ্বারা জ্বালানো হয়, যা পূর্বেরও নয় পশ্চিমেরও নয়। প্রদীপটিতে আগুনের স্পর্শ ছাড়াই ঐ গাছের তেল উজ্জ্বল আলো ছড়িয়ে দেয়। নূরের ওপর নূর। আল্লাহ যাকে চান তাঁর নূরের পথ দেখান। তিনি মানুষের জন্য নানারকম উপমা পেশ করে থাকেন। আল্লাহ সবকিছুই ভালভাবে জানেন। ",
  "আল্লাহ যেসব ঘর তুলে (মসজিদ বানিয়ে) তাতে তাঁর নাম স্মরণ করার নির্দেশ দিয়েছেন সেখানে সকাল-সন্ধ্যায় তাঁর পবিত্রতা বর্ণনা করে ",
  "এমন লোকেরা যাদেরকে ব্যবসা-বাণিজ্য ও  ক্রয়-বিক্রয় আল্লাহর স্মরণ থেকে, নামায কায়েম করা থেকে ও যাকাত দেওয়া থেকে বিরত রাখে না। তারা সেই দিনটিকে (কেয়ামতের দিনকে) ভয় করে যখন (মানুষের) অন্তর ও দৃষ্টিসমূহ ওলটপালট (বিপর্যস্ত) হয়ে যাবে। ",
  "(তারা আল্লাহর পবিত্রতা বর্ণনা করে) যাতে আল্লাহ তাদেরকে তাদের কাজের সেরা প্রতিদান দেন এবং স্বীয় অনুগ্রহ থেকে তাদেরকে আরো বেশি দান করেন। আল্লাহ যাকে চান বিনে হিসেবে জীবিকা দান করেন। ",
  "আর যারা কুফরি করে তাদের কর্ম মরুভূমির মরীচিকার মত, যাকে তৃষ্ণার্ত ব্যক্তি পানি মনে করে; কিন্তু সে যদি তার কাছে যায় তাহলে দেখবে কিছুই নেই। সে নিজের কাছে আল্লাহকে পাবে। তিনি তাকে তার হিসাব পুরোপুরি মিটিয়ে দেবেন। আল্লাহ দ্রুত হিসাব গ্রহণকারী। ",
  "অথবা (তাদের কর্ম) অতল সমুদ্রের মাঝে গাঢ় অন্ধকারের মত, যাকে আচ্ছন্ন করে আছে তরঙ্গের ওপর তরঙ্গ, তার ওপর মেঘ। অন্ধকারের ওপর অন্ধকার। সে নিজের হাত বের করলেও (ঐ অন্ধকারে) তা দেখতে পাবে না। আল্লাহ যার জন্য কোন আলো তৈরী করেননি সে কোন আলোর সন্ধান পাবে না।\n",
  "তুমি কি দেখ না যে, আসমানে ও জমিনে যারা আছে তারা এবং সারিবদ্ধভাবে উড়ন্ত পাখিরা আল্লাহর গুণগান করছে? প্রত্যেকেই তাঁর ইবাদত ও গুণগানের পদ্ধতি জানে। আর তারা যা করে আল্লাহ তা ভালভাবে জানেন। ",
  "আসমান ও জমিনের সার্বভৌমত্ব আল্লাহরই। আর আল্লাহর কাছেই (সবার) প্রত্যাবর্ত। ",
  "তুমি কি দেখ না যে, আল্লাহ মেঘ সঞ্চালিত করেন, তারপর তা একত্রিত করেন, তারপর তা একটি স্তুপে পরিণত করেন। অতঃপর তুমি দেখতে পাও, তার মধ্য থেকে বৃষ্টি বের হয়ে আসে। তিনি আকাশের শিলাপর্বত থেকে শিলা বর্ষণ করেন এবং তা দ্বারা যাকে চান আঘাত করেন এবং যাকে (রক্ষা করতে) চান তার থেকে তা সরিয়ে দেন। মেঘের বিদ্যুৎঝলক দৃষ্টি কেড়ে নেওয়ার উপক্রম করে। ",
  "আল্লাহ রাত ও দিন পরিবর্তন করেন। এতে অন্তর্দৃষ্টিসম্পন্নদের জন্য নিশ্চয়ই একটি শিক্ষা রয়েছে। ",
  "আল্লাহ সকল জীবকে পানি দ্বারা সৃষ্টি করেছেন। তাদের মধ্যে কতগুলো পেটে ভর দিয়ে চলে, কতগুলো দুই পায়ে হাঁটে, আবার কতগুলো চার পায়ে হাঁটে। আল্লাহ যা ইচ্ছা সৃষ্টি করেন। আল্লাহ সবকিছুই করতে সক্ষম। ",
  "আমি তো সুস্পষ্ট আয়াত নাযিল করেছি। আল্লাহ যাকে ইচ্ছা সঠিক পথ প্রদর্শন করেন। ",
  "তারা বলে, “আমরা আল্লাহ ও রসূলের প্রতি ঈমান এনেছি এবং (তাদের) আনুগত্য স্বীকার করেছি।” তারপর তাদের মধ্যে একদল মুখ ফিরিয়ে নেয়। আসলে তারা ঈমানদার নয়। ",
  "রসূল তাদের মধ্যে মীমাংসা করে দেবেন, এই উদ্দেশ্যে যখন তাদেরকে আল্লাহ ও তাঁর রসূলের দিকে ডাকা হয় তখনই তাদের মধ্যে একদল মুখ ফিরিয়ে নেয়। ",
  "কিন্তু সত্য যদি তাদের পক্ষে হয় তাহলে তারা (রসূলের) আজ্ঞানুবর্তী হয়ে তার দিকে চলে আসে। ",
  "তাদের অন্তরে কি কোন ব্যাধি আছে, নাকি তারা সন্দেহ পোষণ করে, নাকি তারা ভয় করে যে, আল্লাহ ও তাঁর রসূল তাদের প্রতি অবিচার করবেন? বরং তারাই তো জালেম।\n",
  "রসূল তাদের মধ্যে মীমাংসা করে দেবেন, এই উদ্দেশ্যে যখন তাদেরকে আল্লাহ ও তাঁর রসূলের দিকে ডাকা হয় তখন মুমিনদের কথা হয় এটাই: তারা বলে, “আমরা শুনেছি ও মেনে নিয়েছি।” আর তারাই হল সফলকাম। ",
  "যারা আল্লাহ ও তাঁর রসূলের আনুগত্য করে এবং আল্লাহকে ভয় করে ও তাঁর অবাধ্যতা থেকে বেঁচে থাকে তারাই সফলকাম। ",
  "তারা দৃঢ়তার সাথে আল্লাহর (নামে) শপথ করে বলে যে, তুমি যদি তাদেরকে আদেশ দাও তাহলে তারা (জেহাদের জন্য) বের হবে। তুমি বল, “তোমরা শপথ করো না। (এ তো) পরিচিত (ভণ্ড) আনুগত্য। তোমরা যা করো আল্লাহ তার খবর রাখেন।” ",
  "বল, “তোমরা আল্লাহর আনুগত্য করো এবং রসূলের আনুগত্য কর। কিন্তু যদি তোমরা মুখ ফিরিয়ে নাও তাহলে রসূলের ওপর অর্পিত দায়িত্বের জন্য সে দায়ী এবং তোমাদের ওপর অর্পিত দায়িত্বের জন্য তোমরা দায়ী। তোমরা যদি তার আনুগত্য করো তাহলে সঠিক পথ পাবে। রসূলের দায়িত্ব কেবল স্পষ্টভাবে (বাণী) পৌঁছে দেওয়া।” ",
  "তোমাদের মধ্যে যারা ঈমান আনবে ও সৎকাজ করবে তাদেরকে আল্লাহ ওয়াদা দিয়েছেন যে, তিনি অবশ্যই তাদেরকে পৃথিবীতে (শাসকদের) স্থলাভিষিক্ত করবেন, যেমন তাদের পূর্ববর্তীদেরকে (তাদের পূর্ববর্তী শাসকদের) স্থলাভিষিক্ত করেছিলেন; তিনি তাদের জন্য যে (ইসলাম) ধর্মকে পছন্দ করেছেন তা তাদের জন্য অবশ্যই সুপ্রতিষ্ঠিত করবেন এবং তাদের ভয়ের পর তার পরিবর্তে অবশ্যই তাদেরকে নিরাপত্তা দান করবেন। তারা আমারই ইবাদত করবে, আমার সাথে কোন কিছুকে শরীক করবে না। আর এরপর যারা কুফরি করবে তারাই (আল্লাহর) অবাধ্য। ",
  "তোমরা নামায কায়েম করো, যাকাত দান করো এবং রসূলের আনুগত্য করো, যাতে তোমরা (আল্লাহর) অনুগ্রহ লাভ করতে পার। ",
  "তুমি কাফেরদেরকে পৃথিবীতে অপারগকারী (প্রবল পরাক্রমশালী) মনে করো না। তাদের ঠিকানা জাহান্নাম। অবশ্যই তা বড় খারাপ গন্তব্যস্থল!\n",
  "হে ঈমানদারগণ! তোমাদের দাস-দাসীরা এবং তোমাদের মধ্যে যারা সাবালক হয়নি তারা যেন (তোমাদের কক্ষে প্রবেশকালে) তিন সময়ে তোমাদের কাছে অনুমতি চায়: ফজরের নামাযের পূর্বে, যখন তোমরা দুপুরে তোমাদের পোশাক খুলে রাখ তখন এবং এশার নামাযের পর: তোমাদের একান্তে থাকার তিনটি সময়। এই তিন সময়ের পর (তারা তোমাদের কক্ষে প্রবেশ করলে তাতে) তোমাদের ও তাদের কোন পাপ হবে না। তোমাদের তো একে অপরের কাছে যাতায়াত করতেই হয়। এভাবেই আল্লাহ তোমাদের জন্য বিধানসমূহ স্পষ্ট করে দেন। আল্লাহ মহাজ্ঞানী, প্রজ্ঞাময়। ",
  "তোমাদের শিশুরা যখন সাবালক হবে তখন তারাও যেন অনুমতি চায়, যেমন তাদের পূর্ববর্তীরা (বয়োজ্যেষ্ঠরা) অনুমতি চেয়ে থাকে। এভাবেই আল্লাহ তোমাদের জন্য তাঁর বিধানসমূহ স্পষ্ট করে দেন। আল্লাহ মহাজ্ঞানী, প্রজ্ঞাময়। ",
  "বয়সবৃদ্ধির কারণে সন্তান হওয়া বন্ধ হয়ে গিয়েছে এমন নারীরা, যারা আর বিয়ের আশা করে না, সৌন্দর্য প্রদর্শনের ইচ্ছা ছাড়া নিজেদের (ওপরের) পরিচ্ছদ খুলে রাখলে তাদের কোন পাপ হবে না। তবে (এ থেকে) বিরত থাকলেই তাদের জন্য ভাল। আল্লাহ সবকিছু শোনেন, সবকিছু জানেন। ",
  "অন্ধ, লেংড়া ও রোগীর জন্য কোন বাধা নেই; তোমাদের নিজেদের জন্যও নিজেদের ঘরে কিংবা তোমাদের বাবা, মা, ভাই, বোন, চাচা, ফুফু, মামা বা খালাদের ঘরে অথবা তোমাদের কাছে চাবি আছে এমন ঘরে কিংবা কোন বন্ধুর ঘরে আহার করায় কোন বাধা নেই। সবাই একসাথে খাও কিংবা আলাদা আলাদাভাবে খাও তাতেও তোমাদের কোন পাপ নেই। তবে যখন কোন ঘরে প্রবেশ করবে তখন (ঘরে অবস্থানকারী) তোমাদের লোকদের প্রতি আল্লাহর পক্ষ থেকে বরকতময় পবিত্র অভিবাদনস্বরূপ সালাম দেবে। এভাবেই আল্লাহ তোমাদের জন্য তাঁর বিধানসমূহ বিস্তারিতভাবে বর্ণনা করেন, যাতে তোমরা বুঝতে পার। \n",
  "বস্তুত ঈমানদার তারাই যারা আল্লাহ ও তাঁর রসূলের প্রতি বিশ্বাস রাখে এবং যখন তারা কোন সর্বজনীন কাজে রসূলের সঙ্গে থাকে তখন তার অনুমতি না নিয়ে চলে যায় না। যারা (প্রয়োজনীয় কোন কাজে যেতে হলে) তোমার কাছে অনুমতি চায় তারাই আল্লাহ ও তাঁর রসূলের প্রতি বিশ্বাস রাখে। অতএব, তারা যদি নিজেদের কোন কাজের জন্য তোমার কাছে অনুমতি চায় তাহলে তাদের মধ্যে যাকে তুমি চাও অনুমতি দিও এবং তাদের জন্য ক্ষমা প্রার্থনা করো। নিশ্চয়ই আল্লাহ ক্ষমাশীল, দয়ালু। ",
  "তোমরা রসূলের আহবানকে তোমাদের একে অপরের প্রতি আহবানের মত মনে করো না। তোমাদের মধ্যে যারা (কোথাও) আশ্রয় পাওয়ার জন্য সটকে পড়ে আল্লাহ তাদেরকে জানেন। অতএব, যারা তার আদেশের বিরুদ্ধাচরণ করে তারা যেন তাদের ওপর কঠিন পরীক্ষা কিংবা কষ্টদায়ক আজাব আসার ব্যাপারে সতর্ক থাকে। ",
  "জেনে রাখ, আসমান ও জমিনে যা কিছু আছে তা (সবই) আল্লাহর। তিনি তোমাদের অবস্থা জানেন; আর (সে দিনের কথাও তিনি জানেন) যেদিন তাদেরকে তাঁরই কাছে ফিরিয়ে নেওয়া হবে, সেদিন তিনি তাদেরকে তাদের অতীত কর্মসমূহ অবহিত করবেন। আল্লাহ সবকিছুই ভালভাবে জানেন।",
  "পরম কল্যাণময় সেই সত্তা যিনি স্বীয় বান্দার প্রতি (সত্য-মিথ্যার) পার্থক্যকারী গ্রন্থ (কোরআন) অবতীর্ণ করেছেন, যাতে সে বিশ্ববাসীর জন্য সতর্ককারী হতে পারে। ",
  "আসমান ও জমিনের রাজত্ব তাঁরই। তিনি কোন সন্তান গ্রহণ করেননি। রাজেত্ব তাঁর কোন অংশীদার নেই। তিনি প্রতিটি বস্তু সৃষ্টি করে তা পরিমাপমত সুনির্ধারিত করেছেন। ",
  "তারা তাঁকে ছাড়া এমন কিছু উপাস্য গ্রহণ করেছে যারা কিছুই সৃষ্টি করে না, বরং তারা নিজেরাই সৃষ্ট। অধিকন্তু, তারা তাদের নিজেদেরই কোন ক্ষতি কিংবা উপকার করার মালিক নয় এবং কোন মৃত্যু, জীবন কিংবা পুনরুত্থানের অধিকার রাখে না। ",
  "কাফেররা (কোরআন সম্পর্কে) বলে, “এটা একটা মিথ্যা ছাড়া কিছুই নয়, যা সে (মুহাম্মাদ) উদ্ভাবন করেছে এবং এ কাজে তাকে অন্য কিছু লোক সাহায্য করেছে। অবশ্যই তারা একটা অন্যায় ও মিথ্যা (বক্তব্য) উপস্থাপন করেছে।” ",
  "তারা বলে, “(এগুলো) পূর্ববর্তীদের কাহিনি, যা সে লিখে রেখেছে। লিখে রাখার জন্য এগুলো সকাল-সন্ধ্যায় তার কাছে পাঠ করা হয়।” ",
  "তুমি বল, “এটা তিনিই নাযিল করেছেন যিনি আসমান ও জমিনের রহস্য জানেন। নিশ্চয়ই তিনি ক্ষমাশীল, পরম দয়ালু।” ",
  "তারা বলে, “এ কেমন রসূল, যে (আমাদের মতই) খাবার খায় ও হাটে-বাজারে চলাফেরা করে? তার কাছে একজন ফেরেশতা পাঠানো হল না কেন, যে সতর্ককারী হিসেবে (সারাক্ষণ) তার সঙ্গে থাকত? ",
  "“অথবা তার কাছে কোন ভাণ্ডার দেওয়া হয় না কেন কিংবা তার জন্য কোন বাগান নেই কেন, যেখান থেকে সে আহার করত?” জালেমরা আরো বলে, “আসলে তোমরা একজন যাদুগ্রস্ত লোকেরই অনুসরণ করছ।” ",
  "ভেবে দেখ, তোমার জন্য তারা কীসব উদাহরণ বর্ণনা করছে! সুতরাং তারা পথভ্রষ্ট হয়ে গিয়েছে, ফলে এখন আর কোন পথ খুঁজে পাচ্ছে না।\n",
  "আল্লাহ কত মহিয়ান! তিনি যদি ইচ্ছা করেন তাহলে তোমার জন্য তার চেয়েও উৎকৃষ্ট বস্তু বরাদ্দ করবেন: (তা হল) জান্নাত, যার তলদেশ দিয়ে নদী প্রবাহিত হয়। (জান্নাতে) তিনি তোমার জন্য দালানকোঠাও বরাদ্দ করবেন। ",
  "বরং তারা কেয়ামত অবিশ্বাস করেছে। আর কেয়ামত অবিশ্বাসকারীর জন্য আমি (জাহান্নামের) আগুন প্রস্তুত করে রেখেছি। ",
  "আগুন যখন তাদেরকে দূর থেকে দেখতে পাবে তখন তারা তার ক্রুদ্ধ গর্জন ও নিঃশ্বাস শুনতে পাবে। ",
  "আর যখন তাদেরকে শিকলবদ্ধ অবস্থায় জাহান্নামের কোন সংকীর্ণ স্থানে নিক্ষেপ করা হবে তখন সেখানে তারা (নিজেদের) ধ্বংস ডাকবে (কামনা করবে)। ",
  "আজ তোমরা একটি ধ্বংস ডেকো না, বরং অনেক ধ্বংস ডাক। ",
  "বল, “সেটা (জাহান্নামের সেই শাস্তি) ভাল নাকি চিরকাল বসবাসের সেই জান্নাত (ভাল), যার প্রতিশ্রুতি মোত্তাকীদেরকে দেওয়া হয়েছে?” এটাই তাদের পুরস্কার ও চূড়ান্ত গন্তব্যস্থল। ",
  "তারা যা চাইবে সেখানে তাদের জন্য তাই থাকবে এবং তারা সেখানে চিরকাল বাস করবে। এটা তোমার প্রভুর এক অবশ্যপূরণীয় ওয়াদা। ",
  "আর যেদিন তিনি তাদেরকে ও আল্লাহর পরিবর্তে তারা যাদের উপাসনা করত তাদেরকে একত্র করবেন সেদিন তিনি (উপাস্যদেরকে) বলবেন, “তোমরাই কি আমার এই বান্দাদেরকে বিভ্রান্ত করেছিলে, নাকি তারা নিজেরাই পথভ্রষ্ট হয়েছিল?” ",
  "তারা বলবে, “তুমি কত মহান! আমাদের জন্য তো তোমার পরিবর্তে অন্য অভিভাবক গ্রহণ করা সমীচীন ছিল না; বরং তুমিই তো তাদেরকে ও তাদের পিতৃপুরুষদেরকে ভোগের সামগ্রী দিয়েছিলে; ফলে তারা উপদেশ ভুলে গিয়েছিল এবং এক অধঃপতিত জনগোষ্ঠীতে পরিণত হয়েছিল।” ",
  "তোমরা যা বল সে ব্যাপারে তারা (তোমাদের মিথ্যা উপাস্যরা) এভাবে তোমাদেরকে মিথ্যুক সাব্যস্ত করবে। সুতরাং তোমরা শাস্তি এড়াতে কিংবা সাহায্য লাভ করতে পারবে না। তোমাদের মধ্যে যে কেউ অন্যায় (মিথ্যা উপাস্য গ্রহণ) করবে আমি তাকে গুরুতর শাস্তি আস্বাদন করাব। ",
  "তোমার পূর্বে আমি যত রসূল পাঠিয়েছি তারা সকলেই তো খাবার খেত ও হাটে-বাজারে চলাফেরা করত। আমি তোমাদের কতককে কতকের জন্য পরীক্ষার মাধ্যম বানিয়েছি। তোমরা কি ধৈর্যধারণ করবে? তোমার প্রভু সবকিছুই দেখেন।",
  "যারা আমার সাক্ষাৎ কামনা করে না তারা বলে, “আমাদের কাছে ফেরেশতা নাযিল করা হয়নি কেন? অথবা আমরা আমাদের প্রভুকে দেখি না কেন?” আসলে তারা নিজেদেরকে খুব বড় মনে করেছে এবং দারুণ ঔদ্ধত্য প্রদর্শন করেছে। ",
  "যেদিন তারা ফেরেশতাদের দেখবে সেদিন (তাদের পক্ষ থেকে) পাপীদের জন্য কোন সুসংবাদ থাকবে না। তারা বলবে, “সব রকমের সুসংবাদ (তোমাদের জন্য) নিষিদ্ধ।” ",
  "তারা যেসব কাজ করেছে আমি তার দিকে মনোনিবেশ করব এবং সেগুলোকে বিক্ষিপ্ত ধূলিকণায় পরিণত করব। ",
  "সেদিন জান্নাতবাসীরাই উৎকৃষ্ট বাসস্থান ও শ্রেষ্ঠ বিশ্রামস্থলের অধিকারী হবে। ",
  "আর (স্মরণ করো) যেদিন আসমান মেঘসহ টুকরা টুকরা হয়ে যাবে এবং ব্যাপকভাবে ফেরেশতা নামানো হবে। ",
  "সেদিন সত্যিকার রাজত্ব হবে করুণাময়ের এবং কাফেরদের জন্য হবে একটি কঠিন দিন। ",
  "আর (স্মরণ করো) যেদিন অন্যায়কারী নিজের দুই হাত কামড়াবে আর বলবে, “হায়, আমি যদি রসূলের সাথে একটি পথ গ্রহণ করতাম!” ",
  "“হায়রে আমার দুর্ভাগ্য, আমি যদি অমুককে বন্ধুরূপে গ্রহণ না করতাম! ",
  "আমার কাছে উপদেশ (কোরআন) আসার পর সে-ই তো আমাকে তা থেকে বিপথে নিয়েছিল। আর শয়তান সবসময় মানুষকে বিপদকালে ধোঁকা দিয়ে থাকে।” ",
  "রসূল বলবে, “হে আমার প্রভু! আমার লোকেরা তো এই কোরআনকে ফেলে রেখেছিল” ",
  "এমনিভাবে আমি প্রত্যেক নবীর জন্য অপরাধীদেরকে শত্রু করেছিলাম। তবে (তোমার জন্য) তোমার প্রভুই পথপ্রদর্শক ও সাহায্যকারী হিসেবে যথেষ্ট। ",
  "কাফেররা বলে, “তার কাছে গোটা কোরআন একবারে নাযিল করা হল না কেন?” এভাবেই (বারে বারে একটু একটু করে তা নাযিল করা হয়েছে); তার দ্বারা আমি তোমার অন্তরকে সুদৃঢ় করব বলে। আর আমি তা ক্রমে ক্রমে ধাপে ধাপে আবৃত্তি (নাযিল) করেছি। ",
  "তারা তোমার কাছে কখনও কোন উপমা নিয়ে এলেই আমি তোমাকে (সে সম্পর্কিত) সঠিক তথ্য ও (তার) যথার্থ ব্যাখ্যা জানিয়ে দেই। ",
  "যাদেরকে মুখ থুবড়ে পড়ে-থাকা অবস্থায় জাহান্নামে নিয়ে জড়ো করা হবে তাদের জায়গা বড় নিকৃষ্ট এবং তারা অধিকতর পথভ্রষ্ট।\n",
  "আমি মূসাকে কিতাব (তাওরাত) দিয়েছিলাম এবং তার সাথে সাহায্যকারী হিসেবে তার ভাই হারূনকে দিয়েছিলাম। ",
  "আর আমি (তাদেরকে) বলেছিলাম, “তোমরা সেই লোকদের কাছে যাও যারা আমার নিদর্শনসমূহকে মিথ্যা অভিহিত করেছে।” তারপর আমি তাদেরকে একেবারে ধ্বংস করে দিয়েছি। ",
  "নূহের সমপ্রদায়কেও (ধ্বংস করেছি); যখন তারা রসূলদেরকে অবিশ্বাস করল আমি তখন তাদেরকে ডুবিয়ে দিলাম এবং মানবজাতির জন্য তাদেরকে এক নিদর্শন বানিয়ে রাখলাম। আমি জালেমদের জন্য যন্ত্রণাদায়ক শাস্তি প্রস্তুত করে রেখেছি। ",
  "(ধ্বংস করেছি) আদ ও ছামূদ জাতিকে, রাস্‌ (উত্তর আরবের ইয়ামামায় অবস্থিত ছামূদ জাতির কোন এক গোত্রের বসবাসের এলাকা)-এর বাসিন্দাদেরকে এবং এদের মাঝের আরো অনেক প্রজন্মকে। ",
  "আমি প্রত্যেকের সামনেই দৃষ্টান্ত পেশ করেছিলাম, তবে (অবিশ্বাস আর অপকর্মের কারণে) প্রত্যেককেই সম্পূর্ণরূপে ধ্বংস করে দিয়েছি। ",
  "তারা তো (লূতের) সেই জনপদের ওপর দিয়েই এসেছে যার ওপর খারাপ বৃষ্টি পড়েছিল। তারা কি তা দেখেনি? আসলে তারা পুনরুত্থান প্রত্যাশা করে না। ",
  "তারা যখন তোমাকে দেখে তখন তোমাকে নিয়ে শুধু ঠাট্টা-বিদ্রূপই করে; (আর বলে) “এই কি সেই লোকটি যাকে আল্লাহ রসূল করে পাঠিয়েছেন?” ",
  "“সে তো আমাদেরকে পথভ্রষ্ট করে আমাদের উপাস্যদের থেকে সরিয়ে নেবার উপক্রম করেছিল, যদি না আমরা তাদেরকে আঁকড়ে থাকতাম।” তারা যখন (নিজেদের) আজাব দেখতে পাবে তখন জানতে পারবে কে অধিক পথভ্রষ্ট। ",
  "তুমি কি তাকে দেখেছো যে তার উপাস্য বানিয়েছে নিজের প্রবৃত্তিকে? তবুও কি তুমি তার জিম্মাদার হবে? ",
  "নাকি তুমি মনে করো, তাদের অধিকাংশ শোনে কিংবা বোঝে? তারা আসলে পশুদের মতই; বরং তারা আরো বেশি পথভ্রষ্ট। \n",
  "তুমি কি তোমার প্রভুকে দেখনি, তিনি কীভাবে ছায়াকে বিস্তৃত করেন? ইচ্ছা করলে তিনি একে স্থির রাখতে পারতেন; তবে আমি সূর্যকে তার নির্দেশক (নিয়ন্ত্রক) করেছি। ",
  "তারপর আমি একে আমার দিকে আস্তে আস্তে গুটিয়ে আনি। (আল্লাহর হুকুমে সূর্য সবকিছুর ছায়া নিয়ন্ত্রণ করে। ফলে, সূর্যোদয়কালে সবকিছুর ছায়া সবচেয়ে প্রলম্বিত থাকে। তারপর ক্রমান্বয়ে ছোট হয়ে দ্বিপ্রহরে তা সবচেয়ে ছোট হয়ে যায়। তারপর উল্টো দিকে বড় হতে থাকে এবং সূর্যাস্তের কালে আবার তা সবচেয়ে প্রলম্বিত হয়। আয়াতদুটোতে এই বিষয়টির ইংগিত রয়েছে।) ",
  "তিনিই তোমাদের আচ্ছাদনের জন্য রাত, বিশ্রামের জন্য ঘুম এবং (কাজকর্মে) উঠে পড়ার জন্য দিন দিয়েছেন। ",
  "তিনিই তাঁর রহমতের (বৃষ্টির) পূর্বাভাসস্বরূপ বাতাস পাঠান। আর আসমান থেকে আমি বিশুদ্ধ পানি বর্ষণ করি; ",
  "যাতে আমি তার সাহায্যে নিষপ্রাণ ভূমিতে প্রাণ সঞ্চার করতে পারি এবং আমার সৃষ্ট অনেক পশু ও মানুষকে তা পান করাতে পারি। ",
  "আমি এই পানি তাদের মধ্যে বিতরণ করেছি যাতে তারা (আমার অনুগ্রহ) স্মরণ করে; কিন্তু অধিকাংশ মানুষ কেবল অকৃতজ্ঞতাই প্রকাশ করে। ",
  "ইচ্ছা করলে আমি প্রত্যেক জনপদে একজন করে সতর্ককারী পাঠাতে পারতাম। ",
  "অতএব, তুমি কাফেরদের ইচ্ছানুযায়ী কাজ করো না; বরং তাদের বিরুদ্ধে এর (এই কোরআনের) সাহায্যে বড় রকম লড়াই চালাও। ",
  "তিনিই দুই সমুদ্র (দুই প্রকার পানি) সমান্তরালে প্রবাহিত করেছেন। একটি মিষ্ট ও সুপেয় এবং আরেকটি লোনা ও তিক্ত। এবং উভয়ের মাঝখানে এক অন্তরায় ও সুদৃঢ় বাধা স্থাপন করে দিয়েছেন। ",
  "তিনিই পানি থেকে মানুষ সৃষ্টি করেছেন এবং তার জন্য বংশ ও বৈবাহিক সম্পর্ক নির্ধারণ করে দিয়েছেন। তোমার প্রভু অত্যন্ত ক্ষমতাবান। ",
  "তারা (অবিশ্বাসীরা) আল্লাহর পরিবর্তে এমন কিছুর উপাসনা করে যা তাদের কোন উপকার কিংবা ক্ষতি করতে পারে না। অবিশ্বাসী মাত্রই তার প্রভুর বিরুদ্ধে (অপশক্তির) সাহায্যকারী। ",
  "আমি তো তোমাকে একজন সুসংবাদদাতা ও সতর্ককারীরূপেই পাঠিয়েছি। ",
  "বলে দাও, “আমি তোমাদের কাছে এর জন্য কোন প্রতিদান চাই না। আমি কেবল চাই, (তোমাদের মধ্যে) যে চায় সে যেন তার প্রভুর পথ অবলম্বন করে।” ",
  "আর তুমি সেই চিরঞ্জীব সত্তার ওপর নির্ভর করো যার মৃত্যু নেই এবং তার প্রশংসা ও গুণগান কর। তাঁর বান্দাদের পাপের খবর রাখার জন্য তিনিই যথেষ্ট; ",
  "যিনি আসমান ও জমিন এবং তার মধ্যে যা কিছু আছে তা ছয়দিনে সৃষ্টি করেছেন; অতঃপর আরশে (সিংহাসনে) সমাসীন হয়েছেন। তিনি করুণাময়। কোন অবগত ব্যক্তির কাছে তাঁর সম্পর্কে জিজ্ঞেস কর। ",
  "তাদেরকে যখন বলা হল, “করুণাময়কে সেজদা করো” তখন তারা বলল, “করুণাময় আবার কি? তুমি যাকে সেজদা করার আদেশ দেবে আমরা কি তাকেই সেজদা করব?” এতে তাদের বিমুখতাই বৃদ্ধি পেয়েছে।সেজদা",
  "বরকতময় সেই সত্তা, যিনি আকাশে রাশিচক্র স্থাপন করেছেন এবং তাতে একটি বিরাট প্রদীপ (সূর্য) ও একটি আলোকপ্রদ চন্দ্র স্থাপন করেছেন। ",
  "আর তিনিই রাত ও দিনকে পরম্পরাগত করেছেন, এমন ব্যক্তির জন্য যে উপদেশ গ্রহণ করতে চায় কিংবা কৃতজ্ঞতা প্রকাশ করতে চায়। ",
  "করুণাময়ের (যথার্থ) বান্দা তারাই যারা পৃথিবীতে নম্রভাবে চলাফেরা করে, এবং মূর্খরা যখন তাদেরকে (অভদ্রভাবে) সম্বোধন করে তখন তারা বলে, “শান্তি”। (তারা ভদ্রভাবে মূর্খদের অভদ্র সম্বোধনের জবাব দেয়।) ",
  "যারা তাদের প্রভুর উদ্দেশ্যে সেজদারত ও দণ্ডায়মান অবস্থায় রাত কাটায়। ",
  "যারা বলে, “হে আমাদের প্রভু! আমাদের থেকে জাহান্নামের আজাবকে দূরে রেখো। নিশ্চয়ই তার আজাব একটা বড় সর্বনাশ।” ",
  "নিশ্চয়ই তা বাসস্থান ও অবস্থানস্থল হিসেবে বড়ই নিকৃষ্ট। ",
  "যারা ব্যয় করার সময় অপব্যয় করে না এবং কার্পণ্যও করে না; বরং তা (তাদের ব্যয়) হয় এর মাঝামাঝি একটা মধ্যম পরিমাণে। ",
  "যারা আল্লাহর সাথে অন্য কোন উপাস্যকে ডাকে না, আল্লাহ যাকে হত্যা করা নিষিদ্ধ করেছেন যথার্থ কারণ ছাড়া তাকে হত্যা করে না এবং ব্যভিচার করে না। যে তা করে সে পাপের শাস্তি ভোগ করবে। ",
  "কেয়ামতের দিন তার শাস্তি দ্বিগুণ করা হবে এবং তার মধ্যেই সে লাঞ্ছিত অবস্থায় চিরকাল থাকবে; ",
  "সেই সব লোকেরা ব্যতীত যারা তওবা করে, বিশ্বাস রাখে এবং সৎকাজ করে; আল্লাহ এমন লোকদের পাপসমূহ পুণ্য দ্বারা পরিবর্তন করে দেবেন। আল্লাহ ক্ষমাশীল, পরম দয়ালু। ",
  "যে তওবা করে ও সৎকাজ করে সে তো পুরোপুরি আল্লাহর দিকেই ফিরে আসে। ",
  "আর যে লোকেরা মিথ্যা সাক্ষ্য দেয় না; অপকর্মের কাছ দিয়ে গমনকালে (নিজেদের) সম্মান নিয়ে চলে যায়; ",
  "যাদেরকে তাদের প্রভুর আয়াতসমূহ স্মরণ করিয়ে দিলে সে সম্বন্ধে বধির ও অন্ধ হয়ে থাকে না (না শোনার ও না দেখার ভান করে না); ",
  "এবং যারা বলে, “হে আমাদের প্রভু! আমাদের জন্য আমাদের স্ত্রী ও সন্তানদের দিক থেকে চোখের শান্তি দান করো (এমন স্ত্রী ও সন্তান দাও যাদের দেখলে আমাদের চোখ জুড়িয়ে যায়) আর আমাদেরকে মোত্তাকীদের ইমাম (অনুসরণীয় নেতা) বানিয়ে দাও” ",
  "এমন লোকদেরকে তাদের ধৈর্যের প্রতিদানে (জান্নাতে) কক্ষ দেওয়া হবে এবং সেখানে তাদেরকে অভিবাদন ও সালাম দিয়ে অভ্যর্থনা জানানো হবে। ",
  "তারা সেখানে চিরকাল বাস করবে। বাসস্থান ও অবস্থানস্থল হিসেবে তা বড়ই উত্তম। ",
  "বল, “তোমরা যদি আমার প্রভুকে না ডাক তাহলে তিনি তোমাদের দিকে মনোযোগ দেন না। তোমরা তো (তাঁকে) অবিশ্বাসই করেছো; তাই শাস্তি হবে (তোমাদের জন্য) অপরিহার্য।”",
  "ত্বা সীন মীম [পবিত্র কোরআনে কোন কোন সূরার শুরুতে শব্দ-সংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "এগুলো সুস্পষ্ট কিতাবের (কোরআনের) আয়াত। ",
  "তারা ঈমান আনছে না বলে মনের দুঃখে তুমি যেন আত্মহনন করতে চাও। ",
  "আমি যদি ইচ্ছা করি তাহলে তাদের কাছে আসমান থেকে কোন নিদর্শন পাঠাতে পারি, যার সামনে তারা তাদের ঘাড়গুলো নত করে দেয় (তারা নতি স্বীকার করে)। ",
  "করুণাময়ের পক্ষ থেকে তাদের কাছে কোন নতুন উপদেশ এলেই তারা তা থেকে মুখ ফিরিয়ে নেয়। ",
  "অতএব, তারা (সত্যকে) অবিশ্বাসই করেছে। তাই তারা যা নিয়ে ঠাট্টা-বিদ্রূপ করত তার সংবাদ তারা শিগগিরই জানবে। ",
  "তারা কি ভূমির দিকে চেয়ে দেখেনি? তাতে আমি কত রকম উৎকৃষ্ট উদ্ভিদ উৎপন্ন করেছি! ",
  "নিশ্চয়ই তার মধ্যে একটি নিদর্শন আছে, কিন্তু তাদের অধিকাংশই বিশ্বাসী নয়। ",
  "তোমার প্রভু অবশ্যই পরাক্রমশালী, পরম দয়ালু।\n",
  "(স্মরণ করো) যখন তোমার প্রভু মূসাকে ডেকে বললেন, “জালেম লোকদের কাছে যাও; ",
  "ফেরাউনের লোকদের কাছে। তারা কি ভয় করে না?” ",
  "মূসা বলল, “প্রভু! আমার আশঙ্কা হয়, তারা আমাকে অবিশ্বাস করবে। ",
  "তাছাড়া আমার মন সংকীর্ণ হয়ে যায় (আমি সাহস হারিয়ে ফেলি) এবং আমার জিহবা দ্রুত চলে না (আমি সাবলীলভাবে কথা বলতে পারি না)। অতএব, হারূনের কাছে বার্তা (ওহী) পাঠাও।” ",
  "“আমার বিরুদ্ধে তাদের একটি অভিযোগও আছে। অতএব, আমার ভয় হয়, তারা আমাকে হত্যা করবে।” ",
  "আল্লাহ বলেন, “না, তোমরা দুজনই আমার নিদর্শন নিয়ে যাবে। আমি তো তোমাদের সঙ্গে আছিই, (কে কি বলে) সব শোনব।” ",
  "তোমরা ফেরাউনের কাছে গিয়ে বলবে, “আমরা বিশ্বজগতের প্রভুর দূত। ",
  "(আমাদের বক্তব্য,) বনী ইসরাঈলকে আমাদের সাথে যেতে দাও।” ",
  "ফেরাউন বলল, “আমরা কি তোমাকে একটি শিশু হিসেবে আমাদের মধ্যে লালনপালন করিনি? আর তুমি তো তোমার বয়সের অনেকগুলো বছর আমাদের মধ্যে কাটিয়েছো।” ",
  "“আর তুমি তোমার সেই কর্মটিও করেছিলে (ঘুষি মেরে একটি মানুষ হত্যা করেছিলে)। তুমি বড় অকৃতজ্ঞ।” ",
  "মূসা বলল, “কাজটি আমি বিভ্রান্ত (অজ্ঞাত) অবস্থায় করেছিলাম।” ",
  "“অতঃপর আমি তোমাদের ভয়ে তোমাদের থেকে পালিয়ে যাই। তারপর আমার প্রভু আমাকে প্রজ্ঞা দান করেছেন এবং আমাকে রসূল করেছেন।” ",
  "“আর তুমি আমাকে যে অনুগ্রহের খোটা দিচ্ছ তা তো এই যে, তুমি বনী ইসরাঈলকে দাস বানিয়ে রেখেছো।” ",
  "ফেরাউন বলল, “বিশ্বজগতের প্রভু আবার কি জিনিস?” ",
  "মূসা বলল, “তিনি আসমান ও জমিন এবং তার মধ্যবর্তী সবকিছুর প্রভু, যদি তোমরা বিশ্বাস কর।” ",
  "ফেরাউন তার চারপাশের লোকদেরকে বলল, “তোমরা কি শুনছ না?” ",
  "মূসা বলল, “তিনি তোমাদের প্রভু এবং তোমাদের পূর্ববর্তী পিতৃপুরুষদেরও প্রভু।” ",
  "ফেরাউন বলল, “তোমাদের কাছে প্রেরিত তোমাদের রসূল আসলে একটা পাগল।” ",
  "মূসা বলল, “তিনি পূর্ব-পশ্চিম ও তার মধ্যবর্তী সবকিছুর প্রভু, যদি তোমরা বুঝতে।” ",
  "ফেরাউন বলল, “তুমি যদি আমাকে ছাড়া অন্য কোন প্রভু গ্রহণ করো তাহলে আমি অবশ্যই তোমাকে কারারুদ্ধ করব।” ",
  "মূসা বলল, “আমি যদি তোমার কাছে (প্রমাণস্বরূপ) স্পষ্ট কোন জিনিস নিয়ে আসি তবুও?” ",
  "ফেরাউন বলল, “তাহলে তা নিয়ে এসো, যদি তুমি সত্যবাদী হও।” ",
  "তখন মূসা তার লাঠিটি নিক্ষেপ করল, দেখা গেল, সেটি একটি স্পষ্ট অজগর। ",
  "তারপর সে তার হাত বের করল, সাথে সাথে দর্শকরা দেখল, হাতটি সাদা হয়ে গেছে। \n",
  "ফেরাউন তার চারপাশের নেতাদের বলল, “নিশ্চয়ই এ এক বিজ্ঞ যাদুকর। ",
  "সে তার যাদুর বলে তোমাদেরকে তোমাদের ভূখণ্ড থেকে বের করে দিতে চায়। অতএব, তোমরা এখন কি করতে বল?” ",
  "তারা বলল, “তাকে ও তার ভাইকে কিছুটা অবকাশ দিন এবং নগরগুলোতে (যাদুকর) সংগ্রহকারীদের পাঠিয়ে দিন; ",
  "যাতে তারা প্রত্যেক বিজ্ঞ যাদুকরকে আপনার কাছে নিয়ে আসে।” ",
  "অতঃপর এক নির্দিষ্ট দিনের নির্ধারিত সময়ে যাদুকরদের একত্র করা হল। ",
  "আর লোকদেরকে বলা হয়েছিল, “তোমরা সমবেত হচ্ছ তো? (তোমরা যথাসময়ে উপস্থিত থেকো;) ",
  "যেন আমরা যাদুকরদের অনুসরণ করতে পারি, যদি তারা বিজয়ী হয়।” ",
  "তারপর যখন যাদুকরেরা এল তখন তারা ফেরাউনকে বলল, “যদি আমরাই বিজয়ী হই তাহলে আমাদের জন্য কি অবশ্যই কোন পুরস্কার থাকবে?” ",
  "সে বলল, “হ্যাঁ, আর তোমরা তখন (আমার) নিকটজনদের মধ্যে গণ্য হবে।” ",
  "মূসা তাদেরকে (যাদুকরদেরকে) বলল, “তোমরা যা নিক্ষেপ করতে চাও তা নিক্ষেপ কর।” ",
  "তারা তখন তাদের দড়ি আর লাঠিগুলো নিক্ষেপ করল আর বলল, ফেরাউনের শক্তির শপথ, আমরাই বিজয়ী হব। ",
  "তখন মূসা তার লাঠিটি নিক্ষেপ করল, আর সহসাই দেখা গেল, তারা যা বানিয়েছিল সে তা সব গিলে ফেলছে। (যাদুকরদের নিক্ষিপ্ত দড়ি আর লাঠিগুলো তাদের যাদুবলে যে ছোট ছোট সাপে পরিণত হয়েছিল, মূসার নিক্ষিপ্ত লাঠিটি আল্লাহর দেওয়া অলৌকিক ক্ষমতাবলে বিরাট অজগরে পরিণত হয়ে সেগুলোকে গিলে ফেলল।) ",
  "তখন যাদুকরেরা সেজদায় পড়ে গেল। ",
  "তারা বলল, “আমরা বিশ্বজগতের প্রভুর প্রতি ঈমান আনলাম, ",
  "যিনি মূসা ও হারূনের প্রভু।” ",
  "ফেরাউন বলল, “আমি তোমাদেরকে অনুমতি দেওয়ার আগেই তোমরা তার কথায় বিশ্বাস করেছো। নিশ্চয়ই সে তোমাদের গুরু, যে তোমাদেরকে যাদু শিখিয়েছে। (এর পরিণাম) তোমরা জানতে পারবে। আমি অবশ্যই তোমাদের হাত ও পা বিপরীত দিক থেকে কেটে দেব এবং অবশ্যই তোমাদের সকলকে শূলে চড়াব। ",
  "তারা বলল, “কোন ক্ষতি নেই। আমরা তো আমাদের প্রভুর কাছেই ফিরে যাব। ",
  "আমরা আশা করি, আমাদের প্রভু আমাদের পাপসমূহ মার্জনা করে দেবেন; কারণ, আমরাই হলাম ঈমান আনয়নকারীদের মধ্যে প্রথম।”\n",
  "আমি মূসাকে এই বলে ওহী পাঠালাম, “তুমি আমার বান্দাদের নিয়ে রাতে বেরিয়ে পড়; নিশ্চয়ই তোমাদের পশ্চাদ্ধাবন করা হবে (ফেরাউনের লোকেরা তোমাদের পেছনে পেছনে আসবে)।” ",
  "অতঃপর ফেরাউন নগরগুলোতে (লোক) সংগ্রহকারীদল পাঠায়, ",
  "(সে বলে,) “আসলে এরা (বনী ইসরাঈল) তো অল্পসংখ্যক মানুষের ক্ষুদ্র একটি দল, ",
  "“তবে এরা আমাদেরকে (নানাভাবে) ক্ষেপিয়ে তুলেছে। ",
  "আর আমরা সবাই (এদের কারণে) সতর্কাবস্থায় রয়েছি।” ",
  "অতঃপর আমি তাদেরকে (ফেরাউন ও তার দলবলকে) বের করে দিলাম বাগ-বাগিচা ও ঝর্ণারাজি থেকে; ",
  "আর ধন-ভাণ্ডার ও সম্মানজনক স্থান থেকে। ",
  "তাই হয়েছিল; আর এসব কিছুর উত্তরাধিকারী করে দিলাম বনী ইসরাঈলকে। ",
  "অতঃপর সূর্যোদয়কালে ফেরাউনের লোকেরা মূসার লোকদের পেছনে এসে পড়ল। ",
  "উভয় দল যখন একে অপরকে দেখতে পেল তখন মূসার সঙ্গীরা বলল, “আমরা যে (শত্রুর) নাগালের মধ্যে এসে গেলাম!” ",
  "মূসা বলল, “কখনো নয়, আমার সাথে আমার প্রভু আছেন; তিনি আমাকে শিগগিরই পথ দেখাবেন।” ",
  "অতঃপর আমি মূসাকে আদেশ দিলাম, “তোমার লাঠি দিয়ে সমুদ্রে আঘাত কর।” এতে সমুদ্র বিদীর্ণ হল এবং প্রত্যেক ভাগ বিশাল পর্বতের মত হয়ে গেল। ",
  "তারপর আমি অন্যদেরকে (ফেরাউন ও তার দলটিকে) সেখানে আনলাম। ",
  "আমি মূসা ও তার সকল সঙ্গীকে বাঁচিয়ে দিলাম। ",
  "তারপর অন্যদেরকে (ফেরাউন ও তার দলটিকে) ডুবিয়ে দিলাম। ",
  "এ ঘটনার মধ্যে অবশ্যই এক বড় নিদর্শন আছে। তবে তাদের অধিকাংশ বিশ্বাসী ছিল না। ",
  "আর তোমার প্রভু অবশ্যই পরাক্রমশালী, পরম দয়ালু।\n",
  "আর তাদের কাছে ইবরাহীমের ঘটনা বর্ণনা কর। ",
  "যখন সে তার বাবা ও নিজ সমপ্রদায়কে বলল, “তোমরা কিসের ইবাদত করো?” ",
  "তারা বলল, “আমরা মূর্তিদের পূজা করি এবং সারাক্ষণ তাদের প্রতি নিবেদিত থাকি।” ",
  "সে বলল, “তোমরা যখন (তাদেরকে) ডাক তারা কি তোমাদের ডাক শুনতে পায়?” ",
  "“কিংবা তারা কি তোমাদের উপকার কিংবা অপকার করতে পারে?” ",
  "তারা বলল, “(না,) তবে আমরা আমাদের বাপ-দাদাকে এমনই করতে দেখেছি।” ",
  "ইবরাহীম বলল, “তোমরা কি তাদের সম্বন্ধে ভেবে দেখেছো যাদের পূজা করে আসছ; ",
  "তোমরা ও তোমাদের পূর্ববর্তী বাপ-দাদারা?” ",
  "“তারা তো আমার শত্রু, সৃষ্টিজগতের প্রভু (এক আল্লাহ) ব্যতীত; ",
  "যিনি আমাকে সৃষ্টি করেছেন, আর তিনিই আমাকে পথ প্রদর্শন করেন; ",
  "তিনিই আমাকে খাওয়ান ও পান করান।” ",
  "“আর আমি যখন অসুস্থ হই তখন তিনিই আমাকে সুস্থ করেন। ",
  "তিনিই আমার মৃত্যু দেবেন, তারপর আমাকে জীবিত করবেন। ",
  "এবং বিচারের দিনে তিনিই আমার অপরাধ ক্ষমা করবেন বলে আমি আশা করি।” ",
  "“হে আমার প্রভু! আমাকে প্রজ্ঞা দান করো এবং আমাকে সৎকর্মপরায়ণদের অন্তর্ভুক্ত কর। ",
  "পরবর্তীদের মধ্যে আমার জন্য সুখ্যাতি দান কর।” ",
  "“আমাকে সুখের জান্নাতের অন্যতম উত্তরাধিকারী কর। ",
  "আর আমার বাবাকে ক্ষমা করে দাও, তিনি তো পথভ্রষ্টদের অন্তর্ভুক্ত ছিলেন।” ",
  "“যেদিন লোকদেরকে পুনরায় উঠানো হবে সেদিন (পুনরুত্থান দিবসে) আমাকে লাঞ্ছিত করো না; ",
  "যেদিন সম্পদ ও পুত্রগণ কারো উপকারে আসবে না; ",
  "কেবল সে ছাড়া যে আল্লাহর কাছে একটি বিশুদ্ধ অন্তর নিয়ে আসবে।” ",
  "জান্নাতকে মোত্তাকীদের কাছে আনা হবে ",
  "এবং জাহান্নামকে বিপথগামীদের সামনে উন্মোচিত করা হবে। ",
  "আর তাদেরকে বলা হবে, “কোথায় তারা (তোমাদের সেই মিথ্যা উপাস্যরা), তোমরা যাদের উপাসনা করতে ",
  "আল্লাহর পরিবর্তে? তারা কি তোমাদেরকে অথবা তাদের নিজেদেরকে সাহায্য করতে পারছে?” ",
  "অতঃপর অধোমুখী করে তাদেরকে জাহান্নামে নিক্ষেপ করা হবে; অন্যান্য বিপথগামীদেরকেও ",
  "এবং ইবলীসের বাহিনীগুলোর সকলকেও। ",
  "তারা সেখানে (ভ্রান্ত উপাস্যদের সাথে) বিতর্কে লিপ্ত হয়ে বলবে, ",
  "“আল্লাহর শপথ! নিশ্চয়ই আমরা স্পষ্ট বিভ্রান্তির মধ্যে ছিলাম” ",
  "যখন তোমাদেরকে বিশ্বজগতের প্রভুর সমান সাব্যস্ত করতাম।",
  "অপরাধীরাই আমাদেরকে বিভ্রান্ত করেছিল।” ",
  "“এখন আমাদের কোন সুপারিশকারী নেই। ",
  "কোন ঘনিষ্ঠ বন্ধুও নেই। ",
  "(হায়!) আমরা একবার যদি (দুনিয়ায়) ফিরে যাওয়ার সুযোগ পেতাম তাহলে ঈমানদার হয়ে যেতাম।” ",
  "এর মধ্যে অবশ্যই এক নিদর্শন আছে, কিন্তু তাদের অধিকাংশ ঈমানদার নয়। ",
  "আর তোমার প্রভু তো অবশ্যই পরাক্রমশালী, পরম দয়ালু। \n",
  "নূহের সমপ্রদায় রসূলদেরকে মিথ্যুক আখ্যায়িত করেছিল। ",
  "যখন তাদের ভাই নূহ তাদেরকে বলল, “তোমাদের কি (আল্লাহর) ভয় নেই?” ",
  "“আমি তোমাদের জন্য একজন বিশ্বস্ত রসূল। ",
  "অতএব, তোমরা আল্লাহকে ভয় করো এবং আমার আনুগত্য কর।” ",
  "“আমি এর জন্য তোমাদের কাছে কোন প্রতিদান চাই না। বিশ্বজগতের প্রভুই আমার প্রতিদান দেবেন। ",
  "অতএব, তোমরা আল্লাহকে ভয় করো এবং আমার আনুগত্য কর।” ",
  "তারা বলল, “যেখানে নিম্নশ্রেণীর লোকেরা তোমার অনুসরণ করছে সেখানে আমরা তোমার প্রতি ঈমান আনি কীভাবে?” ",
  "সে বলল, “তারা কি করত আমি তার কি জানি?” ",
  "“তাদের হিসাব তো আমার প্রভুর কাছেই আছে, যদি তোমরা জানতে! ",
  "আমি মুমিনদেরকে তাড়িয়ে দিতে পারি না। ",
  "আমি কেবল একজন স্পষ্ট সতর্ককারী।” ",
  "তারা বলল, “হে নূহ! তুমি যদি বিরত না হও তাহলে তোমাকে পাথর মেরে হত্যা করা হবে।” ",
  "সে বলল, “হে আমার প্রভু! আমার লোকেরা তো আমাকে অবিশ্বাস করল।” ",
  "“অতএব, আমার ও তাদের মাঝে একটা ফয়সালা করে দাও এবং আমাকে ও আমার সঙ্গে যে মুমিনরা আছে তাদেরকে রক্ষা কর।” ",
  "তখন আমি তাকে ও তার সঙ্গে যারা ছিল তাদেরকে বোঝাইকৃত নৌকায় (নৌকায় বোঝাই করে) রক্ষা করলাম। ",
  "এরপর অবশিষ্টদেরকে ডুবিয়ে দিলাম। ",
  "এর মধ্যে অবশ্যই একটি নিদর্শন আছে; কিন্তু তাদের অধিকাংশই ঈমানদার ছিল না। ",
  "আর তোমার প্রভু তো অবশ্যই পরাক্রমশালী, পরম দয়ালু।\n",
  "আদ সমপ্রদায় রসূলদেরকে অবিশ্বাস করেছিল। ",
  "যখন তাদের ভাই হূদ তাদেরকে বলল, “তোমাদের কি (আল্লাহর) ভয় নেই?” ",
  "“আমি তোমাদের জন্য একজন বিশ্বস্ত রসূল। ",
  "অতএব, তোমরা আল্লাহকে ভয় করো এবং আমার আনুগত্য কর। ",
  "আমি এর জন্য তোমাদের কাছে কোন প্রতিদান চাই না। বিশ্বজগতের প্রভুই আমার প্রতিদান দেবেন।” ",
  "তোমরা কি প্রতিটি উঁচু জায়গায় অযথা নিদর্শন (স্মৃতিস্তম্ব) নির্মাণ করছ?",
  "তোমরা প্রাসাদ বানাচ্ছ, যেন চিরকাল (তাতে) বাস করবে।” ",
  "“আর তোমরা যখন (কাউকে) ধর তখন স্বেচ্ছাচারী হয়ে (নিষ্ঠুরভাবে) ধর। ",
  "তোমরা বরং আল্লাহকে ভয় করো এবং আমার আনুগত্য কর। ",
  "ভয় করো তাঁকে যিনি তোমাদেরকে সেই সব জিনিস দ্বারা সাহায্য করেছেন যা তোমরা জান।” ",
  "“তিনি তোমাদেরকে সাহায্য করেছেন পশুসম্পদ ও পুত্রদের দ্বারা; ",
  "এবং বাগান ও ঝরনা দ্বারা। ",
  "আমি তোমাদের জন্য এক ভয়ানক দিনের শাস্তির আশংকা করি।” ",
  "তারা বলল, “তুমি আমাদেরকে উপদেশ দাও আর না দাও আমাদের জন্য উভয়ই সমান। ",
  "এ তো পূর্ববর্তীদের স্বভাব বৈ (নতুন কিছু) নয়। ",
  "আসলে আমাদেরকে শাস্তি দেওয়া হবে না।” ",
  "এভাবে তারা তাকে প্রত্যাখ্যান করল আর আমি তাদেরকে ধ্বংস করে দিলাম। এর মধ্যে অবশ্যই একটি নিদর্শন আছে; কিন্তু তাদের অধিকাংশই ঈমানদার ছিল না। ",
  "আর তোমার প্রভু তো অবশ্যই পরাক্রমশালী, পরম দয়ালু। \n",
  "ছামূদ সমপ্রদায় রসূলদেরকে অবিশ্বাস করেছিল। ",
  "যখন তাদের ভাই ছালেহ তাদেরকে বলল, “তোমাদের কি (আল্লাহর) ভয় নেই?” ",
  "“আমি তোমাদের জন্য একজন বিশ্বস্ত রসূল। ",
  "অতএব, তোমরা আল্লাহকে ভয় করো এবং আমার আনুগত্য কর। ",
  "আমি এর জন্য তোমাদের কাছে কোন প্রতিদান চাই না। বিশ্বজগতের প্রভুই আমার প্রতিদান দেবেন।” ",
  "“তোমাদেরকে কি এ দুনিয়ার ভোগ-সামগ্রীর মধ্যে নিরাপদে রেখে দেওয়া হবে? ",
  "উদ্যান আর ঝরনার মধ্যে? ",
  "(সবুজ) ফসলের ক্ষেত আর কোমল মঞ্জরীবিশিষ্ট খেজুর-বাগানের মধ্যে?” ",
  "“তোমরা পাহাড় কেটে সুদক্ষভাবে ঘর তৈরী করছ। ",
  "সুতরাং তোমরা আল্লাহকে ভয় করো এবং আমার আনুগত্য কর।” ",
  "“সীমালংঘনকারীদের আদেশ মান্য করো না; ",
  "যারা পৃথিবীতে অশান্তি সৃষ্টি করে, ভাল কাজ করে না।” ",
  "তারা বলল, “আসলে তুমি যাদুগ্রস্ত লোকদের অন্তর্ভুক্ত। ",
  "তুমি আমাদের মতই একজন মানুষ বৈ তো নও। ঠিক আছে, তুমি যদি সত্যবাদী হও তাহলে (তোমার দাবির সমর্থনে) একটি নিদর্শন উপস্থিত কর।” ",
  "সে বলল, “এই একটি উষ্ট্রী। এর পানি পানের অধিকার আছে এবং তোমাদেরও নির্ধারিত দিনে পানি পানের অধিকার আছে। ",
  "তোমরা এর কোন ক্ষতি করো না। তাহলে তোমাদের ওপর এক ভয়ানক দিনের শাস্তি আসবে।” ",
  "কিন্তু তারা সেটিকে হত্যা করে পরবর্তীতে অনুতপ্ত হয়েছিল। ",
  "অতঃপর তাদের ওপর শাস্তি এসেছিল। এর মধ্যে অবশ্যই একটি নিদর্শন আছে; কিন্তু তাদের অধিকাংশ ঈমানদার ছিল না। ",
  "আর তোমার প্রভু তো অবশ্যই পরাক্রমশালী, পরম দয়ালু।\n",
  "লূতের সমপ্রদায় রসূলদেরকে অবিশ্বাস করেছিল। ",
  "যখন তাদের ভাই লূত তাদেরকে বলল, “তোমরা কি (আল্লাহকে) ভয় করো না?” ",
  "“আমি তোমাদের জন্য একজন বিশ্বস্ত রসূল। ",
  "অতএব, আল্লাহকে ভয় করো এবং আমার আনুগত্য কর। ",
  "আমি এর জন্য তোমাদের কাছে কোন প্রতিদান চাই না। বিশ্বজগতের প্রভুই আমার প্রতিদান দেবেন।” ",
  "“তোমরা কি (যৌন চাহিদা পূরণের জন্য) সৃষ্টিজগতের (মানবজাতির) পুরুষদেরকেই ব্যবহার করো? ",
  "আর তোমাদের প্রভু তোমাদের জন্য তোমাদের যে স্ত্রীদের সৃষ্টি করেছেন তাদেরকে বর্জন করো? তোমরা তো এক সীমালংঘনকারী সমপ্রদায়।” ",
  "তারা বলল, “হে লূত! তুমি যদি বিরত না হও তাহলে অবশ্যই তোমাকে বের করে দেওয়া হবে।” ",
  "সে বলল, “আমি তোমাদের এ (জঘন্য) কাজকে ঘৃণা করি। ",
  "হে আমার প্রভু! আমাকে ও আমার পরিবারকে এরা যা করছে তা থেকে (তার পরিণাম থেকে) রক্ষা কর।” ",
  "আমি তাকে ও তার পরিবারের সকলকে রক্ষা করলাম। ",
  "এক বৃদ্ধা ব্যতীত, যারা পেছনে রয়ে গিয়েছিল সে তাদের অন্তর্ভুক্ত ছিল। ",
  "তারপর আমি অন্যদেরকে ধ্বংস করে দিলাম। ",
  "তাদের ওপর এক (শাস্তির) বৃষ্টি বর্ষণ করলাম। যাদেরকে সতর্ক করা হয়েছিল তাদের (ওপর) এ বৃষ্টি বড়ই খারাপ ছিল।",
  "এর মধ্যে অবশ্যই এক নিদর্শন আছে; কিন্তু তাদের অধিকাংশই ঈমানদার ছিল না। ",
  "আর তোমার প্রভু তো অবশ্যই পরাক্রমশালী, পরম দয়ালু।\n",
  "(মাদ্‌ইয়ানের নিকটবর্তী) আইকার অধিবাসীরা রসূলদেরকে অবিশ্বাস করেছিল। ",
  "যখন শোয়াইব তাদেরকে বলল, “তোমরা কি (আল্লাহকে) ভয় করো না?” ",
  "“আমি তোমাদের জন্য একজন বিশ্বস্ত রসূল। ",
  "অতএব, তোমরা আল্লাহকে ভয় করো এবং আমার আনুগত্য কর। ",
  "আমি এর জন্য তোমাদের কাছে কোন প্রতিদান চাই না। বিশ্বজগতের প্রভুই আমার প্রতিদান দেবেন।” ",
  "“তোমরা মাপে পুরোপুরি দেবে, যারা মাপে কম দেয় তোমরা তাদের দলভুক্ত হবে না। ",
  "আর সঠিক দাঁড়িপাল্লায় ওজন করবে।” ",
  "“মানুষকে তাদের জিনিসপত্র কম দেবে না এবং পৃথিবীতে অশান্তি সৃষ্টি করবে না। ",
  "আর সেই মহান সত্তাকে ভয় করবে, যিনি তোমাদেরকে ও পূর্ববর্তী মানুষদেরকে সৃষ্টি করেছেন।” ",
  "তারা বলল, “আসলে তুমি যাদুগ্রস্তদের অন্তর্ভুক্ত।” ",
  "“তুমি তো আমাদের মতই একজন মানুষ। আমাদের ধারণা, তুমি একজন মিথ্যাবাদী । ",
  "যদি তুমি সত্যবাদী হও তাহলে আমাদের ওপর আকাশের একটি খণ্ড ফেল দেখি।” ",
  "সে বলল, “তোমরা যা করো তা আমার প্রভু ভাল জানেন।” ",
  "অতঃপর তারা তাকে অবিশ্বাস করল। ফলে মেঘাচ্ছন্ন দিনের শাস্তি তাদেরকে পাকড়াও করল। সেটা ছিল এক ভয়ানক দিনের শাস্তি। ",
  "এর মধ্যে অবশ্যই একটি নিদর্শন আছে; তবে তাদের অধিকাংশ ঈমানদার ছিল না। ",
  "আর তোমার প্রভু তো অবশ্যই পরাক্রমশালী, পরম দয়ালু। \n",
  "এই কোরআন বিশ্বজগতের প্রভুর নিকট থেকে অবতীর্ণ। ",
  "বিশ্বস্ত আত্মা (জিবরাঈল) তা নিয়ে এসেছে, ",
  "তোমার অন্তরে, যাতে তুমি (লোকদেরকে) সতর্ক করতে পার; ",
  "(তা অবতীর্ণ হয়েছে) স্পষ্ট আরবী ভাষায়। ",
  "পূর্ববর্তীদের কিতাবসমূহে (তাওরাত ও ইনজীলে) এর উল্লেখ রয়েছে। ",
  "তাদের জন্য এটা কি একটা নিদর্শন নয় যে, বনী ইসরাঈলের বিদ্বান ব্যক্তিরা এর সম্পর্কে অবগত আছে? ",
  "আমি যদি এ কোরআন কোন অনারবের ওপর নাযিল করতাম ",
  "এবং সে তা তাদেরকে পড়ে শোনাত তাহলে তারা তা বিশ্বাস করত না। ",
  "এভাবেই আমি অপরাধীদের অন্তরে এটা (অবিশ্বাস) ঢুকিয়ে দিয়েছি। ",
  "তারা একে (কোরআন) বিশ্বাস করবে না, যতক্ষণ না তারা কষ্টদায়ক শাস্তি দেখতে পায়। ",
  "তাদের কাছে এই শাস্তি হঠাৎ এসে পড়বে, তারা বুঝতেই পারবে না। ",
  "তারা তখন বলবে, “আমাদেরকে কি অবকাশ দেওয়া হবে?” ",
  "তবে কি তারা আমার শাস্তি দ্রুত কামনা করে? ",
  "বল দেখি, আমি যদি তাদেরকে অনেক বছর (দুনিয়ার সুখ) উপভোগ করতে দেই, ",
  "তারপর তাদের কাছে তাদের প্রতিশ্রুত শাস্তি আসে (তাতে কি তাদের কোন লাভ আছে)? ",
  "তারা যা কিছু উপভোগ করত তা তাদের কোন কাজে আসবে না। ",
  "আমি কোন জনপদ ধ্বংস করিনি যার জন্য সতর্ককারীদল ছিল না; ",
  "স্মরণ করানোর জন্য; আমি কোন অবিচার করিনি। ",
  "শয়তানেরা এ কোরআন নিয়ে অবতীর্ণ হয়নি। ",
  "এটা তাদের জন্য সমীচীন নয় এবং তারা তা পারেও না। ",
  "তাদেরকে (এর) শ্রবণ থেকে দূরে সরিয়ে দেওয়া হয়েছে। ",
  "অতএব, আল্লাহর সাথে অন্য কোন উপাস্যকে ডেকো না, পাছে তুমি শাস্তিপ্রাপ্তদের অন্তর্ভুক্ত হও। ",
  "আর তোমার নিকটাত্মীয়দেরকে সতর্ক করে দাও। ",
  "তোমার অনুসারী মুমিনদের প্রতি বিনয়ী হও। ",
  "যদি তারা তোমার অবাধ্য হয় তাহলে বলবে, “তোমরা যা করছ তার সাথে আমার কোন সম্পর্ক নেই।” ",
  "আর পরাক্রমশালী ও দয়াময়ের ওপর ভরসা রেখো; ",
  "যিনি তোমাকে দেখতে পান যখন তুমি (নামাযে) দাঁড়াও ",
  "এবং (দেখতে পান) সেজদাকারীদের মধ্যে তোমার ওঠাবসা। ",
  "নিশ্চয়ই তিনি সবকিছু শোনেন, সবকিছু জানেন। ",
  "আমি কি তোমাদেরকে জানিয়ে দেব, শয়তানেরা কাদের কাছে অবতীর্ণ হয়? ",
  "তারা অবতীর্ণ হয় প্রত্যেক মিথ্যাবাদী ও পাপীর কাছে। ",
  "তারা কান পাতে এবং তাদের অধিকাংশ মিথ্যাবাদী। ",
  "কবিদের অনুসরণ করে বিভ্রান্ত ব্যক্তিরা। ",
  "তুমি কি দেখনি যে, তারা (কবিরা) প্রত্যেক উপত্যকায় উদ্‌ভ্রান্ত হয়ে ঘুরে বেড়ায় (প্রত্যেক বিষয়ে সত্য-মিথ্যা কথা বলে)? ",
  "এবং (দেখনি যে,) তারা তাই বলে যা নিজেরা করে না? ",
  "তবে তাদের কথা ভিন্ন, যারা (সত্যে) বিশ্বাস করে, সৎকাজ করে, আল্লাহকে বেশি করে স্মরণ করে এবং অত্যাচারিত হওয়ার পর প্রতিশোধ গ্রহণ করে। অত্যাচারীরা শিগগিরই জানবে, তারা কোন্‌ গন্তব্যস্থলে ফিরে যাবে।",
  "ত্বা সীন [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]; এগুলো কোরআন ও এক স্পষ্ট কিতাবের আয়াত। ",
  "(এগুলো) মুমিনদের জন্য পথনির্দেশ ও সুসংবাদ। ",
  "যারা নামায কায়েম করে ও যাকাত দেয়। আর তারাই পরকালকে দৃঢ়ভাবে বিশ্বাস করে। ",
  "যারা পরকাল বিশ্বাস করে না আমি তাদের কর্মকাণ্ডকে তাদের কাছে শোভনীয় করেছি; তাই তারা বিভ্রান্ত হয়। ",
  "তাদের জন্যই রয়েছে নিকৃষ্ট শাস্তি এবং তারাই পরকালে সর্বাধিক ক্ষতিগ্রস্ত। ",
  "তোমাকে কোরআন দেওয়া হচ্ছে পরম প্রাজ্ঞ মহাজ্ঞানী আল্লাহর পক্ষ থেকে। ",
  "(স্মরণ করো) যখন মূসা তার পরিবারকে বলেছিল, “আমি একটা আগুন দেখতে পেয়েছি; সেখান থেকে তোমাদের জন্য একটা খবর নিয়ে আসব, অথবা তোমাদের জন্য জ্বলন্ত অঙ্গার নিয়ে আসব, যাতে তোমরা তাপ নিতে পার।” ",
  "অতঃপর সে যখন ঐ আগুনের কাছে এল তখন তাকে সম্বোধন করে বলা হল, “বরকতময় তিনি, যিনি আগুনের মধ্যে আছেন এবং যারা তার আশেপাশে আছেন। বিশ্বজগতের প্রভু আল্লাহ কত মহান! ",
  "হে মূসা! এ তো আমি আল্লাহ, পরাক্রমশালী, প্রজ্ঞাময়। ",
  "“তুমি তোমার লাঠিটি নিক্ষেপ কর।” অতঃপর সে যখন সেটিকে সাপের মত নড়তে দেখল তখন ঘুরে চলে এল এবং পেছনে তাকালো না। (তাকে বলা হল,) “হে মূসা! ভয় পেয়ো না; আমার কাছে (আমি কাছে থাকতে) রসূলেরা ভয় পায় না।” ",
  "“কিন্তু যে অন্যায় করে ফেলে তার কথা ভিন্ন। অবশ্য পরে সে মন্দ কাজের পরিবর্তে ভাল কাজ করলে (তার প্রতি) আমি ক্ষমাশীল, পরম দয়ালু। ",
  "“এবং তোমার হাত তোমার বগলে ঢুকাও; দেখবে, কোন ত্রুটি ছাড়াই তা সাদা হয়ে বেরিয়ে আসবে। এগুলো ফেরাউন ও তার সমপ্রদায়ের নিকট (আনীত) নয়টি নিদর্শনের অন্তর্গত। তারা ছিল অবাধ্য এক জনগোষ্ঠী।” ",
  "যখন তাদের কাছে আমার স্পষ্ট নিদর্শনাবলী এসেছিল তখন তারা বলেছিল, “এ তো পরিষ্কার যাদু।” ",
  "তারা সেগুলো অন্যায়ভাবে ও অহঙ্কারবশত প্রত্যাখ্যান করেছিল, তবে তাদের মন তা সত্য বলে বিশ্বাস করেছিল। অতএব দেখ, অশান্তি সৃষ্টিকারীদের পরিণাম কেমন হয়েছিল!\n",
  "অবশ্যই আমি দাউদ ও সোলায়মানকে জ্ঞান দিয়েছিলাম। তারা বলেছিল, “সকল প্রশংসা সেই মহান আল্লাহর যিনি আমাদেরকে তাঁর অনেক মুমিন বান্দার ওপর শ্রেষ্ঠত্ব দিয়েছেন।” ",
  "সোলায়মান দাউদের (জ্ঞানের) উত্তরাধিকারী হয়েছিল। সে বলেছিল, “হে মানুষ! আমাদেরকে পাখিদের ভাষা শেখানো হয়েছে এবং আমাদেরকে সবকিছুই দেওয়া হয়েছে। অবশ্যই এটা (আল্লাহর) স্পষ্ট অনুগ্রহ।” ",
  "সোলায়মানের সামনে তার জ্বিন, মানুষ ও পাখি বাহিনীগুলোকে জড়ো করা হল। অতঃপর তাদেরকে ভাগে ভাগে বিন্যস্ত করা হল (যুদ্ধের জন্য প্রস্তুত করা হল)। ",
  "যখন তারা পিঁপড়াদের উপত্যকায় এল তখন একটি পিঁপড়া বলল, “হে পিঁপড়ারা! তোমরা নিজেদের ঘরে প্রবেশ করো; যাতে সোলায়মান ও তার সৈন্যরা অজ্ঞাতসারে তোমাদেরকে পিষে না ফেলে।” ",
  "পিঁপড়াটির কথা শুনে সোলায়মান মৃদু হাসল আর বলল, “হে প্রভু! আমাকে শক্তি দাও, যেন আমি তোমার সেই নেয়ামতের শোকর করতে পারি যা তুমি আমাকে ও আমার পিতামাতাকে দিয়েছো এবং যেন তোমার পছন্দমত সৎকাজ করতে পারি। আর তুমি স্বীয় অনুগ্রহে আমাকে তোমার সৎ ও যোগ্য বান্দাদের অন্তর্ভুক্ত কর।” ",
  "সোলায়মান পাখিদের সন্ধান নিল এবং বলল, “কি ব্যাপার, হুদহুদকে দেখছি না যে! নাকি সে অনুপস্থিত?” ",
  "“অবশ্যই আমি তাকে কঠোর শাস্তি দেব কিংবা জবাই করে ফেলব; অথবা সে আমার কাছে (অনুপস্থিতির) স্পষ্ট কারণ উপস্থিত করবে।” ",
  "অল্পক্ষণের মধ্যেই হুদহুদ এসে হাজির হল এবং (সোলায়মানকে) বলল, “আপনি জানেন না এমন একটি তথ্য আমি জেনে এসেছি। আমি আপনার কাছে সাবা (রাজ্য) থেকে একটি নিশ্চিত সংবাদ নিয়ে এসেছি।” ",
  "“আমি দেখতে পেয়েছি, একজন নারী (বিলকীস) তাদের (সাবার অধিবাসীদের) ওপর রাজত্ব করছে। তাকে সবকিছুই দেওয়া হয়েছে (তার সবকিছুই আছে) এবং তার একটি বিরাট সিংহাসন আছে।” ",
  "“আমি দেখলাম, সে ও তার লোকেরা আল্লাহর পরিবর্তে সূর্যকে সেজদা করছে। শয়তান তাদের কাজকর্মকে তাদের কাছে শোভনীয় করেছে এবং তাদেরকে সৎপথ থেকে ফিরিয়ে রেখেছে; তাই তারা পথের সন্ধান পাচ্ছে না।” ",
  "(শয়তান তাদেরকে সৎপথ থেকে ফিরিয়ে রেখেছে) যাতে তারা আল্লাহকে সেজদা না করে, যিনি আসমান ও জমিনের গোপন বস্তু প্রকাশ করেন এবং তোমরা যা গোপন করো এবং যা প্রকাশ করো তা (সবই) জানেন। ",
  "আল্লাহ এমন যে, তিনি ছাড়া কোন উপাস্য নেই। তিনি মহান আরশের (সিংহাসনের) মালিক।সেজদা",
  "সোলায়মান বলল, “আমরা দেখব, তুমি কি সত্য বলেছো, নাকি তুমি মিথ্যাবাদী।” ",
  "“আমার এ পত্রটি নিয়ে যাও; এটি তাদের কাছে দেবে, তারপর তাদের কাছ থেকে সরে পড়বে। দেখ, তারা (এর) কি জবাব দেয়।” ",
  "বিলকীস বলল, “হে পারিষদবর্গ! আমার কাছে একটি সম্মানিত পত্র পাঠানো হয়েছে।” ",
  "“সেটি সোলায়মানের পক্ষ থেকে (পাঠানো হয়েছে)। পত্রটি হল, “করুণাময় ও পরম দয়ালু আল্লাহর নামে: ",
  "তোমরা আমার অবাধ্য হয়ো না, বরং আনুগত্য স্বীকার করে আমার কাছে আস।”\n",
  "বিলকীস বলল, “হে পারিষদবর্গ! আমার এই ব্যাপারটিতে তোমরা আমাকে পরামর্শ দাও। আমি তো কোন ব্যাপারে চূড়ান্ত সিদ্ধান্ত গ্রহণ করি না, যতক্ষণ না তোমরা আমার কাছে উপস্থিত হও (এবং আমাকে প্রয়োজনীয় পরামর্শ দাও।)” ",
  "তারা বলল, “আমরা তো ক্ষমতাবান ও প্রচণ্ড শক্তিধর (জাতি); তবে সিদ্ধান্ত গ্রহণের (বা আদেশ দেওয়ার) ক্ষমতা আপনার কাছে; অতএব ভেবে দেখুন, কি আদেশ দেবেন।” ",
  "সে বলল, “রাজা-বাদশারা যখন কোন জনপদে প্রবেশ করে তখন তারা তাকে তছনছ করে দেয় এবং সেখানকার সম্মানিত লোকদেরকে লাঞ্ছিত করে। এরাও তাই করবে।” ",
  "“আমি তাদের কাছে কিছু উপহার পাঠাতে চাই এবং দেখতে চাই, দূতেরা কি নিয়ে ফিরে আসে।” ",
  "দূত যখন সোলায়মানের কাছে এল তখন সে বলল, “তোমরা কি আমাকে সম্পদ দ্বারা সাহায্য করছ? আল্লাহ আমাকে যা দিয়েছেন তা তোমাদেরকে যা দিয়েছেন তার চেয়ে ভাল। (আমাকে উপহার দিতে হবে না) তোমরা বরং তোমাদের উপহার নিয়ে আনন্দ কর।” ",
  "“তাদের কাছে ফিরে যাও। আমরা অবশ্যই তাদের কাছে সেনাদল নিয়ে আসব, যাদের মোকাবেলা করার শক্তি তাদের নেই। আমরা অবশ্যই তাদেরকে সেখান থেকে লাঞ্ছিত ও অপদস্থ অবস্থায় বের করে দেব।” ",
  "সে বলল, “হে পারিষদবর্গ! তারা আত্মসমর্পণ করে আমার কাছে আসার আগে তোমাদের মধ্যে কে আমাকে তার (বিলকীসের) সিংহাসন এনে দিতে পারবে?” ",
  "জ্বিনদের এক দৈত্য বলল, “আপনি আপনার জায়গা থেকে ওঠার আগেই আমি তা আপনার কাছে নিয়ে আসছি। আর এ কাজ করার জন্য অবশ্যই আমি শক্তিমান ও বিশ্বস্ত। ",
  "যার কাছে কিতাবের জ্ঞান ছিল সে বলল, “আপনার চোখ আপনার দিকে ফেরার আগেই (চোখের পলকের মধ্যেই) আমি আপনাকে তা এনে দেব।” অতঃপর সোলায়মান যখন তার সামনে সিংহাসনটি স্থির দেখতে পেল তখন বলল, “এটা আমার প্রভুর অনুগ্রহ; আমি কৃতজ্ঞ হই, না অকৃতজ্ঞ হই তা পরীক্ষা করার জন্য (তিনি আমাকে এই অনুগ্রহ করেছেন)। যে কৃতজ্ঞ হয় সে তার নিজের ভালোর জন্যই কৃতজ্ঞ হয়; আর যে অকৃতজ্ঞ হয় তার জানা উচিত, আমার প্রভু অভাবমুক্ত, মহানুভব।” ",
  "সে বলল, “বিলকীসের সিংহাসনটির আকৃতি পাল্টে দাও; দেখব, সে সঠিক দিশা পায়, না দিশাহারাদের অন্তর্ভুক্ত হয় (অর্থাৎ পরিবর্তিত আকৃতিতে সে নিজের সিংহাসন চিনতে পারে কিনা আমরা তা দেখব)।” ",
  "অতঃপর যখন বিলকীস এল তখন তাকে জিজ্ঞাসা করা হল, “তোমার সিংহাসনটি কি এরকম?” সে বলল, “ঠিক যেন এটাই।” (সোলায়মান বলল,) “বিলকীসের আগেই আমরা জ্ঞান লাভ করেছি এবং মুসলমান (আল্লাহর আনুগত্য স্বীকারকারী) হয়েছি।” ",
  "আল্লাহর পরিবর্তে সে (বিলকীস) যার পূজা করত সেই তাকে (আল্লাহর আনুগত্য থেকে) বিরত রেখেছিল। নিশ্চয়ই সে কাফেরদের অন্তর্ভুক্ত ছিল। ",
  "তাকে বলা হল, “এই প্রাসাদে প্রবেশ কর।” যখন সে প্রাসাদটি দেখল, তখন সেটিকে একটি গভীর জলাশয় মনে করল এবং (পরনের কাপড় ওপরে তুলে) দুই পায়ের নলা উন্মোচন করল। সোলায়মান বলল, “এটা তো কাঁচের প্রলেপযুক্ত একটি প্রাসাদ।” বিলকীস বলল, “হে আমার প্রভু! (এতদিন ঈমান না এনে) আমি আমার নিজের প্রতি অন্যায় করেছি। আমি সোলায়মানের সাথে বিশ্বজগতের প্রভু আল্লাহর কাছে আত্মসমর্পণ করলাম।” \n",
  "আমি ছামূদ সমপ্রদায়ের কাছে তাদের ভাই ছালেহকে এই বলে পাঠিয়েছিলাম যে, তোমরা আল্লাহর ইবাদত কর। কিন্তু তারা দুই দল হয়ে ঝগড়ায় লিপ্ত হয়েছিল। ",
  "ছালেহ বলল, “হে আমার সমপ্রদায়! তোমরা কল্যাণের (আল্লাহর অনুগ্রহের) আগে দ্রুত অকল্যাণ (শাস্তি) চাচ্ছ কেন? কেন আল্লাহর কাছে ক্ষমা চাচ্ছ না, যাতে তোমরা অনুগ্রহ পেতে পার?” ",
  "তারা বলল, “আমরা তোমাকে ও তোমার সঙ্গীদেরকে অশুভ মনে করি।” ছালেহ বলল, “তোমাদের অশুভ আল্লাহর কাছে (আল্লাহর কাছে তোমরাই অশুভ বলে বিবেচিত)। বরং তোমরা এমন এক সমপ্রদায় যাদেরকে পরীক্ষা করা হচ্ছে।” ",
  "(তাদের) শহরে এমন নয় ব্যক্তি ছিল, যারা জমিনে অশান্তি সৃষ্টি করে বেড়াত এবং সৎকাজ করত না। ",
  "তারা বলল, “তোমরা পরস্পর আল্লাহর নামে শপথ নাও যে, আমরা তার (ছালেহ) ও তার পরিবারের ওপর রাতে আক্রমণ করব; তারপর তার অভিভাবককে বলব যে, আমরা তার পরিবারের ধ্বংস প্রত্যক্ষ করিনি। আমরা অবশ্যই সত্যবাদী।” ",
  "(এভাবে) তারা একটি চক্রান্ত করেছিল এবং আমিও একটি পাল্টা কৌশল অবলম্বন করেছিলাম, অথচ তারা (তা) বুঝতে পারেনি। ",
  "অতএব দেখ, তাদের চক্রান্তের পরিণতি কেমন ছিল। আমি তাদেরকে ও তাদের সমপ্রদায়ের সকলকে ধ্বংস করে দিয়েছি। ",
  "ঐ যে তাদের ঘরবাড়ি, তাদের অপকর্মের কারণে জনশূন্য অবস্থায় পড়ে আছে। এতে জ্ঞানী লোকদের জন্য অবশ্যই এক নিদর্শন আছে। ",
  "তবে যারা ঈমান এনেছিল এবং তাকওয়া অবলম্বন করেছিল তাদেরকে আমি রক্ষা করেছি। ",
  "আর (স্মরণ করো) লূতকে, যখন সে তার সমপ্রদায়কে বলেছিল, “তোমরা কি নিজেদের চোখের সামনে (অথবা পরিণতি উপলব্ধি করেও) অশ্লীল কাজ করছ?” ",
  "“তোমরা কি যৌন কামনা চরিতার্থ করতে নারীদের পরিবর্তে পুরুষদের ব্যবহার করছ? আসলে তোমরা এক বর্বর জনগোষ্ঠী।” ",
  "এর জবাবে তার সমপ্রদায় কেবল এটাই বলেছিল, “তোমরা লূতের পরিবারকে তোমাদের জনপদ থেকে বের করে দাও; কারণ তারা বড় পাক-পবিত্র (!) মানুষ।” ",
  "অতঃপর আমি লূত ও তার পরিবারকে রক্ষা করলাম; তবে তার স্ত্রীকে নয়। যারা পেছনে রয়ে গিয়েছিল তাদের (অথবা ধ্বংসপ্রাপ্তদের) একজন বলে তাকে আমি নির্দিষ্ট করে রেখেছিলাম। ",
  "আর তাদের ওপর এক (শাস্তির) বৃষ্টি বর্ষণ করেছিলাম। যাদেরকে সতর্ক করা হয়েছিল তাদের (ওপর) এই বৃষ্টি বড়ই খারাপ ছিল।\n",
  "বল, “সকল প্রশংসা আল্লাহর জন্য এবং শান্তি বর্ষিত হোক তাঁর মনোনীত বান্দাদের ওপর। শ্রেষ্ঠ কি আল্লাহ, না তারা যাদেরকে ওরা (আল্লাহর) শরীক সাব্যস্ত করে?” ",
  "নাকি তিনিই শ্রেষ্ঠ (তিনিই তো শ্রেষ্ঠ), যিনি আসমান ও জমিন সৃষ্টি করেছেন এবং তোমাদের জন্য আকাশ থেকে পানি (বৃষ্টি) বর্ষণ করেছেন। অতঃপর আমি তার সাহায্যে সুন্দর সুন্দর বাগান (বাগানের গাছপালা) উৎপন্ন করেছি। তোমরা তার গাছপালা উৎপন্ন করতে পারতে না। আল্লাহর সাথে (অন্য) কোন উপাস্য আছে কি? বরং তারা এমন এক জনগোষ্ঠী যারা (আল্লাহর) সমকক্ষ দাঁড় করায় (অথবা যারা সত্য থেকে বিচ্যুত হয়)। ",
  "নাকি তিনিই শ্রেষ্ঠ (তিনিই তো শ্রেষ্ঠ), যিনি পৃথিবীকে একটি বাসস্থান বানিয়েছেন, তার মধ্যে নদ-নদী তৈরী করেছেন, তাতে সুদৃঢ় পর্বতমালা স্থাপন করেছেন এবং (লোনা ও মিঠা পানির) দুই সমুদ্রের মাঝখানে একটি অন্তরায় রেখেছেন। আল্লাহর সাথে (অন্য) কোন উপাস্য আছে কি? বরং তাদের অধিকাংশই (সত্য) জানে না। ",
  "নাকি তিনিই শ্রেষ্ঠ (তিনিই তো শ্রেষ্ঠ), যিনি আর্তের ডাকে সাড়া দেন, বিপদ দূর করেন এবং তোমাদেরকে পৃথিবীর উত্তরাধিকারী করেন। আল্লাহর সাথে (অন্য) কোন উপাস্য আছে কি? বরং তোমরা অল্পই উপদেশ গ্রহণ কর। ",
  "নাকি তিনিই শ্রেষ্ঠ (তিনিই তো শ্রেষ্ঠ), যিনি তোমাদেরকে স্থলে ও সমুদ্রে (স্থলপথে ও নৌপথে) অন্ধকারে পথ দেখান এবং যিনি স্বীয় অনুগ্রহের (বৃষ্টির) আগে সুসংবাদ (পূর্বাভাস) হিসেবে বাতাস প্রেরণ করেন। আল্লাহর সাথে (অন্য) কোন উপাস্য আছে কি? তারা (তাঁর সাথে) যা কিছু শরীক করে, আল্লাহ তার ঊর্ধ্বে। ",
  "নাকি তিনিই শ্রেষ্ঠ (তিনিই তো শ্রেষ্ঠ), যিনি প্রথমবার সৃষ্টি করেন, তারপর তার পুনরাবৃত্তি করবেন এবং যিনি তোমাদেরকে আসমান ও জমিন থেকে জীবিকা দান করেন। আল্লাহর সাথে (অন্য) কোন উপাস্য আছে কি? বল, “তোমরা যদি সত্যবাদী হও তাহলে তোমাদের (দাবির পক্ষে) প্রমাণ নিয়ে আস।” ",
  "বল, “আল্লাহ ছাড়া আসমান ও জমিনের কেউ অদৃশ্য বিষয় জানে না এবং তারা কখন পুনরুত্থিত হবে তাও জানে না।” ",
  "বরং পরকাল সম্পর্কে তাদের জ্ঞান ফুরিয়ে গেছে; বরং এ বিষয়ে তারা সন্দিহান; বরং এ বিষয়ে তারা অন্ধ।\n",
  "কাফেররা বলে, “আমরা যখন মাটি হয়ে যাব, আমাদের বাপ-দাদারাও, তারপরও কি আমাদেরকে (কবর থেকে) বের করা হবে?” ",
  "“আমাদেরকে তো এই ওয়াদাই করা হয়েছে; আমাদের পূর্বে আমাদের বাপ-দাদাদেরকেও। এটা পূর্ববর্তীদের উপকথা ছাড়া আর কিছু নয়।” ",
  "বল, “পৃথিবীতে ভ্রমণ করো এবং দেখ, অপরাধীদের কী পরিণতি হয়েছিল!” ",
  "আর তাদের জন্য দুঃখ করো না এবং তাদের ষড়যন্ত্রে মনঃক্ষুণ্ন হয়ো না। ",
  "তারা বলে, “তোমরা যদি সত্যবাদী হও, তাহলে বল, এই ওয়াদা কবে পূর্ণ হবে?” ",
  "বলে দাও, “তোমরা যা তাড়াতাড়ি দেখতে চাও তার কিছুটা হয়তো তোমাদের পিঠের ওপর (খুব কাছে) এসে গেছে।” ",
  "নিশ্চয়ই তোমার প্রভু মানুষের প্রতি অনুগ্রহশীল; কিন্তু তাদের অধিকাংশ (অনেকে) কৃতজ্ঞতা প্রকাশ করে না। ",
  "তাদের অন্তর যা লুকিয়ে রাখে এবং তারা যা প্রকাশ করে তোমার প্রভু নিশ্চয়ই তা জানেন। ",
  "আসমান ও জমিনে এমন কোন অদৃশ্য বস্তু নেই যার কথা এক স্পষ্ট গ্রন্থে (লাওহে মাহ্‌ফূযে) লেখা নেই। ",
  "বনী ইসরাঈল যে সব বিষয়ে মতভেদ করে এই কোরআন তার অধিকাংশই তাদের জন্য বর্ণনা করে থাকে। ",
  "আর তা মুমিনদের জন্য অবশ্যই এক দিক-নির্দেশনা ও অনুগ্রহ। ",
  "তোমার প্রভু তাঁর বিধান অনুযায়ী তাদের মধ্যে মীমাংসা করে দেবেন। তিনি পরাক্রমশালী, মহাজ্ঞানী। ",
  "অতএব, আল্লাহর ওপর নির্ভর কর। নিশ্চয়ই তুমি স্পষ্ট সত্যের ওপর রয়েছো। ",
  "তুমি তো মৃত কিংবা বধিরকে ডাক শোনাতে পারবে না, যখন তারা পিঠ ঘুরিয়ে চলে যায়। ",
  "তুমি অন্ধদেরকেও তাদের পথভ্রষ্টতা থেকে সুপথে আনতে পারবে না। তুমি কেবল তাদেরকেই (কথা) শোনাতে পারবে যারা আমার নিদর্শনসমূহ (অথবা আয়াতসমূহ) বিশ্বাস করে; কারণ তারা (সত্যের জন্য) নিবেদিত। ",
  "যখন তাদের বিরুদ্ধে (শাস্তির) ওয়াদা বাস্তবায়িত হবে (তাদের শাস্তির সময় হবে) তখন আমি তাদের জন্য ভূমি থেকে একটি প্রাণী বের করব, যে তাদের সাথে কথা বলবে; এজন্য যে, মানুষ আমার নিদর্শনসমূহ দৃঢ়ভাবে বিশ্বাস করত না।\n",
  "(স্মরণ করো) যেদিন আমি প্রত্যেক জাতি থেকে একটি করে দল একত্রিত করব, তাদের থেকে যারা আমার নিদর্শনসমূহ অবিশ্বাস করত; অতঃপর তাদেরকে ভাগে ভাগে বিন্যস্ত করা হবে। ",
  "অবশেষে তারা যখন (আল্লাহর সামনে) উপস্থিত হবে তখন তিনি বলবেন, “তোমরা কি ভালভাবে না জেনেই আমার নিদর্শনসমূহকে মিথ্যা বলেছিলে? নাকি তোমরা অন্য কিছু করছিলে?” ",
  "তাদের বিরুদ্ধে (শাস্তির) ওয়াদা বাস্তবায়িত হবেই, কারণ তারা অন্যায় করেছে; তাই তারা (নিজেদের পক্ষে) কথা বলতে পারবে না। ",
  "তারা কি দেখে না যে, আমি রাত দিয়েছি তাদের বিশ্রাম করার জন্য এবং দিন দিয়েছি (সবকিছু) দেখার জন্য। এতে ঈমানদার লোকদের জন্য অবশ্যই নিদর্শন আছে। ",
  "(স্মরণ করো) যেদিন সিঙ্গায় ফুঁ দেওয়া হবে এবং আল্লাহ যাদেরকে চাইবেন তারা ব্যতীত আসমান ও জমিনের সবাই ঘাবড়ে যাবে আর বিনীত অবস্থায় সবাই তাঁর কাছে আসবে। ",
  "তুমি পাহাড় দেখে তাকে নিশ্চল মনে করো, অথচ (সিঙ্গায় ফুঁ দিলে) তা মেঘের মত চলমান হবে। আল্লাহর কাজ, যিনি সবকিছু নিপুণভাবে করেছেন। তোমরা যা কিছু করো নিশ্চয়ই তিনি তা অবগত আছেন। ",
  "যারা ভাল কাজ নিয়ে আসবে তারা তার চেয়েও ভাল প্রতিদান পাবে এবং সেদিন তারা ভয় থেকে নিরাপদ থাকবে। ",
  "আর যারা খারাপ কাজ নিয়ে আসবে তাদেরকে অধোমুখ করে জাহান্নামে নিক্ষেপ করা হবে। (তাদেরকে বলা হবে) “তোমরা যা করতে তোমাদেরকে কেবল তারই প্রতিফল দেওয়া হবে।” ",
  "(বল,) “আমাকে আদেশ দেওয়া হয়েছে যেন এই নগরীর প্রভুর ইবাদত করি, যিনি একে পবিত্র করেছেন। তিনিই সবকিছুর মালিক। আমাকে আরও আদেশ দেওয়া হয়েছে যেন মুসলিমদের (আত্মসমর্পণকারীদের) অন্তর্ভুক্ত হই; ",
  "আর কোরআন তেলাওয়াত করি।” অতএব, যে সৎপথ অনুসরণ করে সে নিজের কল্যাণের জন্যই সৎপথ অনুসরণ করে। আর কেউ বিপথগামী হলে তুমি বলো, “আমি তো কেবল একজন সতর্ককারী।” ",
  "আর বল, “সকল প্রশংসা আল্লাহর। তিনি অচিরেই তোমাদেরকে তাঁর নিদর্শন দেখাবেন এবং তোমরা তা চিনতে পারবে।” তোমরা যা করো সে সম্পর্কে তোমার প্রভু বেখবর নন।”",
  "ত্বা সীন মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "এগুলো স্পষ্ট কিতাবের আয়াত। ",
  "আমি মুমিনদের জন্য তোমার কাছে মূসা ও ফেরাউনের কিছু সত্য ঘটনা বর্ণনা করছি। ",
  "ফেরাউন জমিনে অবাধ্য হয়েছিল এবং তার অধিবাসীদেরকে বিভিন্ন দলে বিভক্ত করে তাদের একটি দলকে (বনী ইসরাঈলকে) দুর্বল করে রেখেছিল। সে তাদের ছেলেদেরকে হত্যা করত এবং নারীদেরকে জীবিত রাখত। সে ছিল অশান্তি সৃষ্টিকারীদের অন্যতম। ",
  "যাদেরকে জমিনে দুর্বল করে রাখা হয়েছিল আমি চাইলাম তাদের প্রতি অনুগ্রহ করতে, তাদেরকে নেতা বানাতে, তাদেরকে (জমিনের) উত্তরাধিকারী করতে, ",
  "জমিনে তাদের অবস্থান শক্তিশালী করতে এবং ফেরাউন, হামান ও এ দুঞ্চজনের বাহিনীকে তাদের পক্ষ থেকে তাই দেখাতে যা তারা ভয় করত। ",
  "আমি মূসার মায়ের কাছে আদেশ পাঠালাম, “তাকে বুকের দুধ পান করাও। (তবে) যখন তার জন্য (বিপদের) আশংকা করবে তখন তাকে নদীতে ফেলে দিও। (কোন) ভয় কিংবা দুঃখ করো না। আমি তাকে তোমার কাছে ফিরিয়ে দেব এবং তাকে একজন রসূল বানাব।” ",
  "অতঃপর ফেরাউনের পরিবার শিশু মূসাকে (নদী থেকে) তুলে নিল, (ভবিষ্যতে) যে তাদের শত্রু ও দুঃখের কারণ হবে। নিশ্চয়ই ফেরাউন, হামান ও তাদের বাহিনী অপরাধী ছিল। ",
  "ফেরাউনের স্ত্রী বলল, “(শিশুটি) আমার ও তোমার নয়নের প্রশান্তি। একে মেরো না। সে আমাদের উপকারে আসতে পারে, না হয় আমরা তাকে সন্তান হিসেবে গ্রহণ করব।” আসলে তারা (এর পরিণাম) বুঝতে পারেনি। ",
  "মূসার মায়ের মন (অন্য সব ভাবনা থেকে) শূন্য হয়ে গেল। সে তো ছেলের পরিচয় প্রকাশ করেই দিত, যদি না আমি তার মন শক্ত করে দিতাম, যাতে সে আস্থাশীল থাকে। ",
  "সে মূসার বোনকে বলেছিল, “ওকে অনুসরণ করো (দেখে রাখ)।” সে তাকে দূর থেকে দেখত। তারা (ফেরাউনের লোকেরা) তা বুঝতে পারত না। ",
  "আমি আগে থেকেই (ধাত্রীদের) স্তন্যপান থেকে তাকে বিরত রেখেছিলাম। তাই মূসার বোন (ফেরাউনের পরিবারের লোকদেরকে) বলল, “আমি কি আপনাদেরকে এমন একটি পরিবারের সন্ধান দেব যারা আপনাদের জন্য ওকে লালনপালনের দায়িত্ব নেবে এবং তারা ওর হিতাকাংক্ষীও হবে?” ",
  "এভাবে আমি তাকে তার মায়ের কাছে ফিরিয়ে দিলাম, যাতে তার চোখ জুড়ায় এবং সে দুঃখ না করে আর নিশ্চিত হয় যে, আল্লাহর ওয়াদা সত্য; তবে অনেক মানুষ (তা) জানে না। \n",
  "মূসা যখন পরিণত বয়সে উপনীত হল এবং সুপুরুষ হল তখন আমি তাকে প্রজ্ঞা ও জ্ঞান দান করলাম। এভাবেই আমি সৎকর্মশীলদের পুরস্কার দিয়ে থাকি। ",
  "বাসিন্দারা অসতর্ক থাকাকালে মূসা শহরে প্রবেশ করল। সেখানে সে দুঞ্চজন লোককে মারামারি করতে দেখে। একজন তার নিজের দলের (বনী ইসরাঈলের) এবং অন্যজন তার শত্রুপক্ষের। তার নিজের দলের লোকটি তার শত্রুপক্ষের লোকটির বিরুদ্ধে তার সাহায্য চায়। মূসা তখন লোকটিকে ঘুষি মেরে হত্যা করে বসে। (সাথে সাথে) সে বলে, “এটা শয়তানের কাজ। নিশ্চয়ই সে (মানুষের জন্য) এক বিভ্রান্তকারী স্পষ্ট শত্রু।” ",
  "সে বলল, “হে আমার প্রভু! আমি তো আমার নিজের প্রতি অন্যায় করে ফেলেছি। অতএব, তুমি আমাকে ক্ষমা কর।” তখন তিনি তাকে ক্ষমা করে দেন। নিশ্চয়ই তিনি ক্ষমাশীল, পরম দয়ালু। ",
  "সে বলল, “হে আমার প্রভু! যেহেতু তুমি আমাকে অনুগ্রহ করেছো, তাই আমি কখনও অপরাধীদের সাহায্যকারী হব না।” ",
  "(পরদিন) সকালে শহরে সে ভয়ে ভয়ে সবকিছু পর্যবেক্ষণ করছিল। এমন সময় হঠাৎ শুনতে পায়, যে লোকটি গতকাল তার কাছে সাহায্য চেয়েছিল সে (আজও আবার) তার সাহায্যের জন্য চিৎকার করছে। মূসা তাকে বলল, “তুমি তো একটা আস্ত বিপথগামী লোক।” ",
  "তারপর সে যখন সেই লোকটিকে ধরতে চাইল যে তাদের দুঞ্চজনেরই শত্রু, তখন সে বলল, “হে মূসা! তুমি কি আমাকে হত্যা করতে চাও নাকি, যেমন গতকাল একজনকে হত্যা করেছো? তুমি তো কেবল দুনিয়ায় এক সেচ্ছাচারী হতে চাও, শান্তি স্থাপনকারী হতে চাও না।” ",
  "(এ সময়) শহরের দূর প্রান্ত থেকে এক ব্যক্তি ছুটে এল। সে বলল, “হে মূসা! (রাজ্যের) পারিষদবর্গ তোমাকে হত্যা করার জন্য শলা-পরামর্শ করছে। অতএব, তুমি (শহর থেকে) বের হয়ে যাও। আমি তোমার একজন হিতাকাংক্ষী।” ",
  "তখন সে ভয়ে ভয়ে সেখান থেকে বের হয়ে চারপাশের ঘটনাবলী পর্যবেক্ষণ করতে থাকে। (তখন) সে বলল, “প্রভু! আমাকে জালেম লোকদের (হাত) থেকে রক্ষা কর।” \n",
  "যখন সে মাদ্‌ইয়ান অভিমুখে রওয়ানা করল তখন বলল, “আশা করি আমার প্রভু আমাকে সঠিক পথ দেখাবেন।” ",
  "আর যখন সে মাদ্‌ইয়ানের পানির (কূপের) কাছে গেল তখন সেখানে দেখল, একদল লোক (তাদের পশুদেরকে) পানি পান করাচ্ছে। তাদের পাশেই সে দুজন মহিলাকেও দেখল, যারা (তাদের পশুগুলোকে) সরিয়ে রাখছে। মূসা মহিলাদ্বয়কে বলল, “তোমাদের ব্যাপার কি?” তারা বলল, “আমরা (আমাদের পশুগুলোকে) পানি পান করাতে পারছি না, যতক্ষণ না রাখালেরা (তাদের পশুদেরকে) বের করে নেয়। আমাদের পিতা একজন অতি বৃদ্ধ মানুষ।” ",
  "মূসা তখন তাদের হয়ে (তাদের পশুদেরকে) পানি পান করিয়ে দেয়। তারপর সে ছায়ার দিকে চলে যায় এবং বলে, “প্রভু! তুমি আমাকে যে কল্যাণই দাও না কেন আমি তার অভাবী (আমি তোমার যে কোন দানেরই মুখাপেক্ষী)।” ",
  "এরপর মহিলাদ্বয়ের (দুই বোনের) একজন সলজ্জ পদক্ষেপে তার কাছে এল এবং বলল, “আপনি যে আমাদের হয়ে (আমাদের পশুদের) পানি পান করিয়েছেন তার পুরস্কার দিতে আমার বাবা আপনাকে ডাকছেন।” তারপর সে যখন তার কাছে এল এবং (নিজের) সব বৃত্তান্ত তার কাছে খুলে বলল তখন সে বলল, “ভয় করো না; তুমি জালেম লোকদের কবল থেকে রক্ষা পেয়েছো।” ",
  "দুই বোনের একজন বলল, “বাবা! একে তুমি কাজে রেখে দাও। এর মত শক্তিশালী ও বিশ্বস্ত লোকই তোমার সবচেয়ে ভাল কাজের লোক হবে।” ",
  "সে বলল, “আমি আমার এই দুই মেয়ের একজনকে তোমার সাথে এই শর্তে বিয়ে দিতে চাই যে, তুমি আট বছর আমার কাজ করবে। (কাজের মেয়াদ) তুমি যদি (নিজের ইচ্ছায়) দশ বছর পূর্ণ করো তাও করতে পারবে। তবে আমি তোমাকে কষ্ট দিতে চাই না। আল্লাহর ইচ্ছায় আমাকে তুমি একজন সৎলোক হিসেবেই পাবে।” ",
  "মূসা বলল, “আমার ও আপনার মাঝে ঐ চুক্তিই থাকল। আমি দুই মেয়াদের যে কোনটি পূর্ণ করলে আমার প্রতি কোন অবিচার করা যাবে না। আমরা যা বলছি আল্লাহ তার জামিন।”\n",
  "মূসা যখন তার (কাজের) মেয়াদ পূর্ণ করে সপরিবারে যাত্রা করল তখন (পথিমধ্যে) তূর পর্বতের দিক থেকে একটা আগুন দেখতে পেল। সে তার পরিবারকে বলল, “তোমরা (এখানে) থাক; আমি একটা আগুন দেখতে পেয়েছি; হয়তো সেখান থেকে কোন সংবাদ আনতে পারব অথবা আগুন থেকে এক টুকরা জ্বলন্ত কাঠ নিয়ে আসতে পারব, যাতে তোমরা তাপ নিতে পার।” ",
  "অতঃপর সে যখন আগুনের কাছে গেল তখন পবিত্র ভূখণ্ডে উপত্যকার ডান দিকের গাছ থেকে তাকে সম্বোধন করে বলা হল, “হে মূসা! আমিই বিশ্বজগতের প্রভু আল্লাহ।” ",
  "আরো বলা হল, “তোমার লাঠিটা নিক্ষেপ কর।” অতঃপর সে যখন লাঠিটাকে একটা সাপের মত নড়াচড়া করতে দেখল তখন সে ঘুরে চলে এল, আর ফিরে তাকালো না। (তাকে বলা হল,) “হে মূসা! সামনে অগ্রসর হও, ভয় করো না; তুমি অবশ্যই আশংকামুক্ত।” ",
  "“তোমার হাত তোমার বগলে ঢুকাও; দেখবে, কোন ত্রুটি ছাড়াই তা সাদা হয়ে বেরিয়ে আসবে। আর ভয় দূর করার জন্য তোমার বাহু (হাত) নিজের (বুকের) সাথে লাগিয়ে ধর। এ দুটি হল তোমার প্রভুর পক্ষ থেকে ফেরাউন ও তার পারিষদবর্গের জন্য দুটি প্রমাণ। ওরা তো কতগুলো পাপাচারী মানুষ।” ",
  "মূসা বলল, “প্রভু! আমি তো ওদের একজনকে হত্যা করেছি। সেজন্য আমি ভয় করছি, ওরা আমাকে মেরে ফেলবে।” ",
  "“আর আমার ভাই হারূন, তার ভাষা আমার চেয়ে অধিক সাবলীল। অতএব, আমাকে সমর্থন করার জন্য একজন সাহায্যকারী হিসেবে তাকে আমার সাথে পাঠাও। আমার আশংকা, তারা আমাকে অবিশ্বাস করবে।” ",
  "আল্লাহ বললেন, “অবশ্যই আমি তোমার ভাইয়ের দ্বারা তোমার বাহু (হাত) শক্তিশালী করব এবং তোমাদের দুঞ্চজনকে ক্ষমতা দেব, যাতে তারা তোমাদের কাছে পৌঁছাতে না পারে। আমার নিদর্শনাবলীর জোরে তোমরা এবং তোমাদের অনুসারীরাই বিজয়ী হবে।” ",
  "অতঃপর মূসা যখন তাদের কাছে আমার স্পষ্ট নিদর্শনসমূহ নিয়ে এল তখন তারা বলল, “এ তো উদ্ভাবিত যাদু ছাড়া আর কিছু নয়। আমরা আমাদের পূর্বপুরুষদের মাঝে তো এসব শুনিনি।” ",
  "মূসা বলল, “আমার প্রভু সবচেয়ে ভাল জানেন, কে তাঁর কাছ থেকে হেদায়েত নিয়ে এসেছে এবং পরকালে কার পরিণতি ভাল হবে। নিশ্চয়ই জালেমরা সফল হবে না।” ",
  "ফেরাউন বলল, “হে পারিষদবর্গ! আমি ছাড়া তোমাদের অন্য কোন উপাস্যের কথা আমার জানা নেই। হামান! তুমি আমার জন্য ইট পোড়াও এবং একটি উঁচু টাওয়ার তৈরী করো, যাতে আমি (সেখান থেকে) মূসার উপাস্যকে দেখতে পারি। তবে আমি তাকে অবশ্যই একজন মিথ্যাবাদী মনে করি।” ",
  "ফেরাউন ও তার সৈন্যরা পৃথিবীতে অন্যায় অহংকার করেছিল এবং তারা ভেবেছিল, তাদেরকে আমার কাছে ফিরিয়ে আনা হবে না। ",
  "তাই আমি তাকে ও তার সৈন্যদেরকে পাকড়াও করি এবং তাদেরকে সমুদ্রে নিক্ষেপ করি। অতএব দেখ, জালেমদের পরিণতি কেমন হয়েছিল। ",
  "তাদেরকে আমি নেতা বানিয়েছিলাম, যারা (মানুষকে) জাহান্নামের দিকে ডাকত। কেয়ামতের দিন তাদেরকে সাহায্য করা হবে না। ",
  "এই দুনিয়ায় আমি তাদের পেছনে লাগিয়ে রেখেছি এক অভিশাপ; আর কেয়ামতের দিন তারা হবে দুর্দশাগ্রস্ত।\n",
  "পূর্ববর্তী প্রজন্মসমূহকে ধ্বংস করার পর আমি মূসাকে মানুষের জন্য জ্ঞানবর্তিকা, পথনির্দেশ ও রহমতস্বরূপ কিতাব (তাওরাত) দিয়েছি, যাতে তারা উপদেশ গ্রহণ করে। ",
  "যখন আমি মূসার কাছে নির্দেশ পৌঁছে দিয়েছিলাম তখন তুমি (তূর পাহাড়ের) পশ্চিম প্রান্তে ছিলে না এবং তুমি প্রত্যক্ষদর্শীও ছিলে না। ",
  "কিন্তু আমি (মূসার পর) অনেক প্রজন্ম সৃষ্টি করেছি এবং তাদের ওপর দিয়ে অনেক সময়ও অতিবাহিত হয়েছে। আর মাদ্‌ইয়ানবাসীদেরকে আমার আয়াতসমূহ পাঠ করে শোনানোর জন্য তুমি তাদের মধ্যে বসবাস করনি। কিন্তু আমি রসূল প্রেরণকারী ছিলাম। ",
  "আমি যখন (মূসাকে) সম্বোধন করেছিলাম তখন তুমি তূর পাহাড়ের পাশে ছিলে না। কিন্তু (তোমাকে পাঠানো হয়েছে) তোমার প্রভুর পক্ষ থেকে রহমতস্বরূপ, যাতে তুমি এমন এক সমপ্রদায়কে সতর্ক করতে পার যাদের কাছে তোমার পূর্বে কোন সতর্ককারী আসেনি, যেন তারা উপদেশ গ্রহণ করে। ",
  "যদি (তোমাকে পাঠানো) না হত তাহলে তাদের কৃতকর্মের জন্য তাদের কোন বিপদ এলে তারা বলত, “হে আমাদের প্রভু! তুমি আমাদের কাছে কোন রসূল পাঠালে না কেন? তাহলে আমরা তোমার আয়াতসমূহ মেনে চলতাম এবং মুমিনদের অন্তর্ভুক্ত হতাম।” ",
  "কিন্তু যখন তাদের কাছে আমার পক্ষ থেকে সত্য এল তখন তারা বলল, “মূসাকে যা দেওয়া হয়েছিল এ রসূলকে তেমনটি দেওয়া হয়নি কেন?” পূর্বে মূসাকে যা দেওয়া হয়েছিল তারা কি তা অবিশ্বাস করেনি? তারা বলেছে, “(তাওরাত ও কোরআন) দুটি যাদু, যাদের একটি আরেকটির সহায়ক।” তারা আরো বলেছে, “আমরা প্রত্যেকটি অবিশ্বাস করি।” ",
  "বল, “তাহলে তোমরা আল্লাহর কাছ থেকে ঐ দুই কিতাব থেকে ভাল দিক-নির্দেশক কোন কিতাব আন, আমি তা অনুসরণ করব; যদি তোমরা সত্যবাদী হও।” ",
  "তখন যদি তারা তোমার কথায় সাড়া না দেয় তাহলে জানবে, তারা শুধু নিজেদের প্রবৃত্তিরই অনুসরণ করে। আর আল্লাহর পথনির্দেশ না মেনে যে নিজ প্রবৃত্তির অনুসরণ করে তার চেয়ে অধিক পথভ্রষ্ট কে আছে? আল্লাহ জালেমদেরকে পথ দেখান না।\n",
  "আমি তো তাদের কাছে বাণী পৌঁছে দিয়েছি যাতে তারা উপদেশ গ্রহণ করে। ",
  "কোরআনের পূর্বে আমি যাদেরকে কিতাব দিয়েছিলাম তারা একে বিশ্বাস করে। ",
  "যখন তাদের কাছে এটা (এই কোরআন) পাঠ করা হয় তখন তারা বলে, “আমরা এটা বিশ্বাস করেছি। নিশ্চয়ই এটা আমাদের প্রভুর কাছ থেকে আগত সত্য। আমরা এর আগেও মুসলিম (আত্মসমর্পণকারী) ছিলাম।” ",
  "যেহেতু তারা কষ্ট সহ্য করেছে তাই তাদেরকে দুইবার পুরস্কার দেওয়া হবে। তারা ভাল দ্বারা মন্দ প্রতিহত করে এবং তাদেরকে যা দান করেছি তা থেকে ব্যয় করে। ",
  "তারা যখন বাজে কথা শোনে তখন তা থেকে মুখ ফিরিয়ে নেয় আর বলে, “আমাদের জন্য আমাদের কাজ এবং তোমাদের জন্য তোমাদের কাজ। তোমাদেরকে সালাম। আমরা মূর্খদের (সঙ্গ) চাই না।” ",
  "তুমি যাকে পছন্দ করো (ইচ্ছা করলেই) তাকে সুপথে আনতে পার না; বরং আল্লাহই যাকে চান সুপথে আনেন। আর তিনিই সুপথপ্রাপ্তদের ভাল জানেন। ",
  "তারা বলে, “আমরা যদি তোমার সাথে সুপথ অনুসরণ করি তাহলে আমাদেরকে আমাদের ভূমি থেকে উৎখাত করা হবে।” আমি কি তাদের জন্য একটি নিরাপদ পবিত্র স্থান (মক্কা নগরী) প্রতিষ্ঠিত করিনি, যেখানে আমার দেওয়া জীবিকাস্বরূপ সবরকমের ফল-ফলাদি নিয়ে আসা হয়?” কিন্তু তাদের অধিকাংশই জানে না। ",
  "আমি কত জনপদ ধ্বংস করেছি, যার অধিবাসীরা তাদের জীবনোপকরণ নিয়ে দম্ভ করত! ঐ তো তাদের ঘরবাড়ি। ওখানে তাদের পরে খুব কম লোকই বসবাস করেছে। আমিই (তার) উত্তরাধিকারী আছি। ",
  "তোমার প্রভু জনপদসমূহ ধ্বংস করেন না, যতক্ষণ পর্যন্ত তার কেনেদ্র তিনি একজন রসূল না পাঠান, যে লোকদেরকে আমার আয়াতসমূহ পড়ে শোনায়। তেমনি অধিবাসীরা জালেম না হলে আমি কোন জনপদ ধ্বংস করি না। ",
  "তোমাদেরকে যা দেওয়া হয়েছে তা তো কেবল পার্থিব জীবনের ভোগ আর শোভা। পক্ষান্তরে, আল্লাহর কাছে যা আছে তা আরো ভাল ও স্থায়ী। তবু কি তোমরা বোঝ না?\n",
  "যাকে আমি উত্তম (পুরস্কারের) ওয়াদা দিয়েছি, যা সে পাবেই, সে কি এমন ব্যক্তির সমান, যাকে আমি পার্থিব জীবনের ভোগের সামগ্রী দিয়েছি এবং পরে (তার হিসাবের জন্য) তাকে কেয়ামতের দিন হাজির করা হবে? ",
  "(স্মরণ করো) যেদিন আল্লাহ তাদেরকে ডেকে বলবেন, “তোমরা যাদেরকে আমার শরীক বলে দাবি করতে তারা (আজ) কোথায়?” ",
  "যাদের ব্যাপারে শাস্তির কথা অবধারিত হয়েছে তারা বলবে, “হে আমাদের প্রভু! এদেরকেই আমরা বিভ্রান্ত করেছিলাম। আমরা এদেরকে বিভ্রান্ত করেছিলাম, যেমন আমরা নিজেরাও বিভ্রান্ত হয়েছিলাম। (আজ) আমরা তোমার সামনে (তাদের ব্যাপারে) দায়মুক্ত হতে চাই। (আসলে) তারা আমাদের ইবাদত করত না।” ",
  "বলা হবে, “তোমাদের শরীকদের ডাক।” তারা তাদেরকে ডাকবে; কিন্তু তারা তাদের ডাকে সাড়া দেবে না এবং তারা আজাব দেখতে পাবে। হায়! তারা যদি সঠিক পথে চলত! ",
  "আর (স্মরণ করো) যেদিন আল্লাহ তাদেরকে ডেকে বলবেন, “তোমরা রসূলদেরকে কী জবাব দিয়েছিলে?” ",
  "তখন তাদের কাছে (আত্মপক্ষ সমর্থনের জন্য প্রয়োজনীয়) সকল তথ্য অস্পষ্ট হয়ে যাবে এবং তারা একে অপরকে জিজ্ঞাসাও করতে পারবে না। ",
  "তবে যে তওবা করেছিল এবং ঈমান এনেছিল ও সৎকাজ করেছিল, আশা করা যায়, সে সফলকাম হবে। ",
  "তোমার প্রভু যা ইচ্ছা আর পছন্দ করেন তাই সৃষ্টি করেন। তাদের কোন পছন্দের স্বাধীনতা নেই। আল্লাহ কত মহান! তারা (তাঁর সাথে) যা শরীক করে তিনি তার ঊর্ধ্বে। ",
  "আর তাদের অন্তর যা লুকিয়ে রাখে এবং তারা যা প্রকাশ করে তোমার প্রভু তা (সব) জানেন। ",
  "তিনিই আল্লাহ। তিনি ছাড়া কোন উপাস্য নেই। প্রথমে ও শেষে (ইহকাল ও পরকালে) সকল প্রশংসা তাঁরই। হুকুমও তাঁরই এবং তাঁরই কাছে তোমাদেরকে ফিরে যেতে হবে। ",
  "বল, “আমাকে বল, আল্লাহ যদি রাতকে তোমাদের জন্য কেয়ামতের দিন পর্যন্ত অবিরাম করেন তাহলে আল্লাহ ছাড়া কোন্‌ উপাস্য আছে যে তোমাদেরকে আলো এনে দিতে পারে? তবুও কি তোমরা শুনবে না?” ",
  "বল, “আমাকে বল, আল্লাহ যদি দিনকে তোমাদের জন্য কেয়ামতের দিন পর্যন্ত অবিরাম করেন তাহলে আল্লাহ ছাড়া কোন্‌ উপাস্য আছে যে বিশ্রামের জন্য তোমাদেরকে রাত এনে দিতে পারে? তবুও কি তোমরা (ভেবে) দেখবে না?” ",
  "তিনি তাঁর অনুগ্রহে তোমাদের জন্য রাত ও দিন তৈরী করেছেন যেন তোমরা তাতে (রাত্রিকালে) বিশ্রাম নিতে পার ও (দিনের বেলায়) তার অনুগ্রহ (জীবিকা) সন্ধান করতে পার এবং যাতে তোমরা কৃতজ্ঞতা প্রকাশ কর। ",
  "(স্মরণ করো) যেদিন তিনি তাদেরকে ডেকে বলবেন, “তোমরা যাদেরকে আমার শরীক বলে দাবি করতে তারা (আজ) কোথায়?” ",
  "আমি প্রত্যেক সমপ্রদায় থেকে একজন সাক্ষী বের করব এবং বলব, “তোমাদের প্রমাণ নিয়ে এস।” তখন তারা জানতে পারবে যে, সত্য (একমাত্র) আল্লাহর পক্ষে, এবং তারা (উপাস্য বলে) যা কিছু উদ্ভাবন করত তা তাদের কাছ থেকে উধাও হয়ে যাবে। \n",
  "কারূন ছিল মূসার দলেরই একজন। কিন্তু সে তাদের প্রতি উদ্ধত আচরণ করেছিল। আমি তাকে এত ধনভাণ্ডার দিয়েছিলাম যার চাবি বহন করতে একদল শক্তিশালী লোকও ক্লান্ত হত। (স্মরণ করো) যখন তার লোকেরা তাকে বলেছিল, “(সম্পদ নিয়ে) এত উল্লাস করো না; আল্লাহ উল্লাসকারীদের পছন্দ করেন না।” ",
  "“আল্লাহ তোমাকে যা দান করেছেন তা দিয়ে পরকালের (সুখের) আবাস সন্ধান কর। দুনিয়ায় তোমার অংশ (বৈধ ভোগের পরিমাণ) ভুলে যেয়ো না। আল্লাহ তোমার প্রতি যেমন অনুগ্রহ করেছেন তুমিও (মানুষের প্রতি) তেমন অনুগ্রহ কর। আর জমিনে গোলযোগ সৃষ্টি করতে চেয়ো না। আল্লাহ গোলযোগ সৃষ্টিকারীদের পছন্দ করেন না।” ",
  "সে বলল, “আমার জ্ঞান আছে বলেই আমাকে সম্পদ দেওয়া হয়েছে।” সে কি জানতে পারেনি যে, আল্লাহ তার পূর্ববর্তী প্রজন্মসমূহের এমন লোকদেরও ধ্বংস করে দিয়েছেন যারা তার চেয়ে বেশি শক্তিশালী ও অধিক জনবলের অধিকারী ছিল? অপরাধীদেরকে তাদের অপরাধ সম্পর্কে জিজ্ঞেস করা হবে না। (আল্লাহ সব জানেন বলে অপরাধীদেরকে জিজ্ঞেস না করেই তাদের অপরাধের শাস্তি দেবেন।) ",
  "অতঃপর সে (কারূন) তার বেশভূষা নিয়ে তার সমপ্রদায়ের লোকদের সামনে বের হল। যারা পার্থিব জীবন (জীবনের ভোগ-বিলাস) কামনা করত তারা বলল, “আহা, কারূনকে যেমন (ঐশ্বর্য) দেওয়া হয়েছে আমাদের যদি তেমনটি থাকত! নিশ্চয়ই সে বড় ভাগ্যবান।” ",
  "কিন্তু যাদেরকে জ্ঞান দেওয়া হয়েছিল তারা বলল, “ধিক তোমাদেরকে! যারা (আল্লাহ ও তাঁর বিধানকে) বিশ্বাস করে এবং সৎকাজ করে তাদের জন্য আল্লাহর পুরস্কারই উত্তম। এ পুরস্কার কেবল ধৈর্যশীলরাই পাবে।” ",
  "অতঃপর আমি তাকে ও তার বাড়িঘরকে ভূগর্ভে দাবিয়ে দিলাম। তখন আল্লাহর (ইচ্ছার) বিপক্ষে তাকে সাহায্য করার জন্য কোন দল ছিল না এবং সে নিজেও নিজেকে রক্ষা করতে পারল না। ",
  "যারা আগের দিনই তার মত হওয়ার আকাংক্ষা ব্যক্ত করেছিল তারা বলতে লাগল, “আরে! আল্লাহ তাঁর বান্দাদের মধ্যে যার জন্য ইচ্ছা জীবিকা প্রসারিত করেন এবং (যার জন্য ইচ্ছা তা) সীমিত করেন। আল্লাহ যদি আমাদের প্রতি অনুগ্রহ না করতেন তাহলে (কারূনের মত) আমাদেরকেও ভূগর্ভে দাবিয়ে দিতেন। আরে! কাফেররা সফলকাম হয় না।”\n",
  "সেই পরকালের আবাস (জান্নাত) আমি তাদের জন্যই বরাদ্দ করব যারা পৃথিবীতে ঔদ্ধত্য দেখাতে কিংবা ফেসাদ সৃষ্টি করতে চায় না। আর (ভাল) পরিণাম মোত্তাকীদের জন্য। ",
  "যারা ভাল কাজ করে তারা তার চেয়েও ভাল ফল (পুরস্কার) পাবে; আর যারা খারাপ কাজ করে তারা যা করেছে কেবল তারই ফল (শাস্তি) পাবে। ",
  "যিনি তোমার ওপর কোরআন (কোরআনের বিধান) ফরয করেছেন তিনি অবশ্যই তোমাকে ফেরার জায়গায় (জন্মভূমি মক্কায় অথবা মৃত্যুর পর জান্নাতে) ফিরিয়ে নেবেন। বল, “আমার প্রভু ভাল করে জানেন, কে হেদায়েত নিয়ে এসেছে এবং কে স্পষ্ট বিভ্রান্তিতে রয়েছে।” ",
  "তোমার প্রভুর অনুগ্রহ না হলে তোমার কাছে যে কিতাব নাযিল করা হবে এটা তো তুমি আশাও করতে না। অতএব, কিছুতেই তুমি কাফেরদের সাহায্যকারী হয়ো না। ",
  "আর তোমার কাছে আল্লাহর আয়াত নাযিল হওয়ার পর তা থেকে তারা যেন তোমাকে ফিরিয়ে না রাখে। তুমি তোমার প্রভুর দিকে (মানুষকে) ডাক এবং কিছুতেই মুশরিকদের অন্তর্ভুক্ত হয়ো না। ",
  "আল্লাহর সাথে অন্য কোন উপাস্যকে ডেকো না। তিনি ছাড়া কোন উপাস্য নেই। একমাত্র তাঁর সত্তা ছাড়া আর সবকিছুই ধ্বংস হয়ে যাবে। সিদ্ধান্ত তাঁরই, এবং তাঁর কাছেই তোমাদেরকে ফিরে যেতে হবে।",
  "আলিফ লাম মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "মানুষ কি মনে করে যে, “আমরা ঈমান এনেছি” বললেই তাদেরকে অব্যাহতি দেওয়া হবে এবং তাদেরকে পরীক্ষা করা হবে না? ",
  "তাদের পূর্বে যারা ছিল আমি তো তাদেরকেও পরীক্ষা করেছিলাম। আল্লাহ অবশ্যই সত্যবাদী আর মিথ্যাবাদীদেরকে (সুস্পষ্টভাবে) জেনে নেবেন। ",
  "নাকি যারা খারাপ কাজ করে তারা মনে করে যে, তারা আমাকে পেছনে ফেলবে? তাদের এই ধারণা কত খারাপ! ",
  "যে আল্লাহর সাক্ষাৎ আশা করে সে জেনে রাখুক, আল্লাহর নির্ধারিত সময় অবশ্যই আসবে। তিনি সবকিছু শোনেন, সবকিছু জানেন। ",
  "যে চেষ্টা করে সে নিজের জন্যই চেষ্টা করে। (কারো চেষ্টার ফল আল্লাহ ভোগ করবেন না।) আল্লাহ তো বিশ্বজগৎ থেকে অমুখাপেক্ষী। ",
  "যারা ঈমান আনে ও সৎকাজ করে আমি তাদের অপরাধসমূহ মার্জনা করে দেব এবং তারা যে (ভাল) কাজ করত তার উৎকৃষ্টতম প্রতিদান দেব। ",
  "আমি মানুষকে তার পিতামাতার সাথে ভাল আচরণ করতে বলেছি। তবে তারা যদি তোমাকে আমার সাথে এমন কিছু শরীক করতে বলে যে সম্পর্কে তোমার কোন জ্ঞান নেই তাহলে তুমি তাদের আনুগত্য করবে না। আমার কাছেই তোমরা ফিরে আসবে। তখন অবশ্যই আমি তোমাদেরকে তোমাদের অতীত কৃতকর্ম অবহিত করব। ",
  "আর যারা ঈমান আনে ও সৎকাজ করে আমি অবশ্যই তাদেরকে সৎকর্মশীলদের অন্তর্ভুক্ত করব। ",
  "কিছু মানুষ আছে যারা বলে, “আমরা আল্লাহর প্রতি ঈমান এনেছি।” কিন্তু যখন তারা আল্লাহর পথে নিপীড়িত হয় তখন তারা মানুষের নিপীড়নকে আল্লাহর আযাবের ন্যায় গণ্য করে। আর যখন তোমার প্রভুর পক্ষ থেকে কোন সাহায্য (বা বিজয়) আসে তখন তারা বলে, “আমরা তো তোমাদের সাথেই ছিলাম।” আল্লাহ কি বিশ্ববাসীর অন্তরের কথা সম্যক অবগত নন? ",
  "অবশ্যই আল্লাহ মুমিনদেরকেও জানেন আর মোনাফেকদেরকেও জানেন। ",
  "কাফেররা মুমিনদেরকে বলে, “তোমরা আমাদের পথ অনুসরণ করো; আমরা তোমাদের পাপ বহন করব।” আসলে তারা তাদের (মুমিনদের) কোন পাপ বহন করবে না। তারা অবশ্যই মিথ্যাবাদী। ",
  "তারা বহন করবে তাদের (নিজেদের) বোঝা এবং তাদের বোঝার সাথে আরো কিছু বোঝা। আর তারা যে সব মিথ্যা উদ্ভাবন করত সে সম্পর্কে তাদেরকে কেয়ামতের দিন জিজ্ঞাসা করা হবে। \n",
  "আমি তো নূহকে তার সমপ্রদায়ের কাছে (নবী হিসেবে) পাঠিয়েছিলাম। সে তাদের মাঝে এক হাজার বছরের চেয়ে পঞ্চাশ বছর কম (নয়শত পঞ্চাশ বছর) অবস্থান করেছিল। অতঃপর তারা প্লাবনের কবলে পড়ল। আর তারা ছিল জালেম। ",
  "আমি তাকে ও (তার সাথে) জাহাজের আরোহীদেরকে রক্ষা করলাম এবং জাহাজটিকে সারা বিশ্ববাসীর জন্য একটি নিদর্শন বানিয়ে রাখলাম। ",
  "আর (স্মরণ করো) ইবরাহীমের কথা; যখন সে তার সমপ্রদায়কে বলেছিল, “তোমরা আল্লাহর ইবাদত করো এবং তাঁকে ভয় কর। এটাই তোমাদের জন্য ভাল, যদি তোমরা জানতে।” ",
  "“তোমরা তো আল্লাহর পরিবর্তে কতগুলো মূর্তির পূজা করছ আর মিথ্যা উদ্ভাবন করছ। আল্লাহর পরিবর্তে তোমরা যাদের পূজা করছ তারা তো তোমাদের জীবিকার মালিক নয়। অতএব, তোমরা আল্লাহর কাছে জীবিকা চাও এবং তাঁর ইবাদত করো ও তাঁর প্রতি কৃতজ্ঞতা প্রকাশ কর। তাঁর কাছেই তোমাদেরকে ফিরে যেতে হবে।” ",
  "“তোমরা যদি (তোমাদের রসূলকে) অবিশ্বাস করো তাতে অবাক হওয়ার কিছু নেই; কারণ তোমাদের পূর্ববর্তী জাতিগুলোও (তাদের রসূলদেরকে) অবিশ্বাস করেছিল। স্পষ্টভাবে বার্তা পৌঁছে দেওয়া ছাড়া রসূলের কোন দায়-দায়িত্ব নেই।” ",
  "তারা কি (চিন্তা করে) দেখেনি, কীভাবে আল্লাহ সৃষ্টি শুরু করেন, তারপর তার পুনরাবৃত্তি করেন? এটা তো আল্লাহর জন্য সহজ। ",
  "বল, “তোমরা পৃথিবীতে ভ্রমণ করো আর দেখ, কীভাবে তিনি সৃষ্টি শুরু করেছিলেন।” আল্লাহ আবার সৃষ্টি করবেন পরবর্তী সৃষ্টি। নিশ্চয়ই আল্লাহ সবকিছু করতে সক্ষম। ",
  "তিনি যাকে ইচ্ছা শাস্তি দেন এবং যাকে ইচ্ছা অনুগ্রহ করেন। আর তাঁর কাছেই তোমাদেরকে ফিরিয়ে নেওয়া হবে। ",
  "তোমরা জমিনে কিংবা আসমানে আল্লাহকে অক্ষম করতে পারবে না (তাঁর শাস্তি থেকে পালাতে পারবে না)। আর আল্লাহ ছাড়া তোমাদের কোন অভিভাবক কিংবা সাহায্যকারী নেই। \n",
  "যারা আল্লাহর নিদর্শনসমূহ ও তাঁর সাক্ষাৎ অবিশ্বাস করে তারাই আমার রহমত থেকে নিরাশ হয় এবং তাদেরই জন্য রয়েছে যন্ত্রণাদায়ক শাস্তি। ",
  "(ইবরাহীম তার সমপ্রদায়কে আল্লাহর দ্বীনের দাওয়াত দেওয়ার পর) তার সমপ্রদায় কোন জবাব না দিয়ে শুধু বলল, “তাকে হত্যা করো অথবা পুড়িয়ে দাও”। আল্লাহ তাকে আগুন থেকে রক্ষা করেছিলেন। ঐ ঘটনার মধ্যে ঈমানদার লোকদের জন্য অবশ্যই অনেক নিদর্শন আছে। ",
  "ইবরাহীম বলেছিল, “তোমরা তো পার্থিব জীবনে নিজেদের পারস্পরিক ভালবাসার খাতিরে আল্লাহর পরিবর্তে কতগুলো মূর্তিকে (উপাস্যরূপে) গ্রহণ করেছো। কিন্তু কেয়ামতের দিন তোমরা একে অপরকে অস্বীকার করবে এবং একে অপরকে অভিশাপ দেবে। আর তোমাদের বাসস্থান হবে জাহান্নাম এবং তোমাদের কোন সাহায্যকারী থাকবে না।” ",
  "তখন লূত তার প্রতি ঈমান আনল। ইবরাহীম বলল, “আমি আমার প্রভুর উদ্দেশ্যে দেশত্যাগ করছি। নিশ্চয়ই তিনি পরাক্রমশালী, মহাজ্ঞানী।” ",
  "আমি তার জন্য ইসহাক ও ইয়াকূবকে দান করলাম, তার বংশধরদের মধ্যে নবুওয়াত ও কিতাব (দেব বলে) নির্ধারণ করলাম এবং দুনিয়ায় তাকে তার (যোগ্য) পুরস্কার দিলাম। আর আখেরাতেও সে নিশ্চয়ই সৎ লোকদের অন্তর্ভুক্ত হবে। ",
  "আর (স্মরণ করো) লূতের কথা; যখন সে তার সমপ্রদায়কে বলেছিল, “নিশ্চয়ই তোমরা এমন এক অশ্লীল কাজ করছ যা তোমাদের পূর্বে সারা বিশ্তের কেউ করেনি।” ",
  "“তোমরা কি (কাম-লালসা পূরণে নারীদের পরিবর্তে) পুরুষদেরকে ব্যবহার করো, রাহাজানি করো এবং নিজেদের মজলিসে ঘৃণ্য কাজ করো?” এর জবাবের পরিবর্তে তার সমপ্রদায় শুধু বলল, “তুমি সত্যবাদী হলে আমাদের ওপর আল্লাহর আজাব নিয়ে আস।” ",
  "লূত বলল, “প্রভু! অনর্থ সৃষ্টিকারী লোকদের বিরুদ্ধে আমাকে সাহায্য কর।”\n",
  "যখন আমার দূতেরা ইবরাহীমের কাছে সুসংবাদ নিয়ে এল তখন তারা বলল, “আমরা এই জনপদের অধিবাসীদেরকে ধ্বংস করে দেব। নিশ্চয়ই এর অধিবাসীরা জালেম।” ",
  "ইবরাহীম বলল, “সেখানে তো লূত আছে।” তারা বলল, “সেখানে কে আছে আমরা তা ভাল জানি। আমরা তাকে ও তার পরিবারকে অবশ্যই রক্ষা করব। তবে তার স্ত্রীকে নয়। সে পেছনে থেকে-যাওয়া (শাস্তি কবলিত) লোকদের মধ্যে থাকবে।” ",
  "যখন আমার দূতেরা লূতের কাছে এল তখন সে তাদেরকে নিয়ে চিন্তায় পড়ল এবং তাদের ব্যাপারে সংকটাপন্ন বোধ করল। (কুঅভ্যাসগ্রস্ত লোকদের হাত থেকে সুদর্শন আগন্তুকদের রক্ষার ব্যাপারে আশংকিত হল।) তারা বলল, “ভয় করবেন না, চিন্তাও করবেন না। আমরা আপনাকে ও আপনার পরিবারকে রক্ষা করব। তবে আপনার স্ত্রীকে নয়। সে পেছনে থেকে-যাওয়া (শাস্তি কবলিত) লোকদের মধ্যে থাকবে।” ",
  "“আমরা এই জনপদের অধিবাসীদের ওপর তাদের পাপাচারের কারণে আসমান থেকে শাস্তি নাযিল করব।” ",
  "বুদ্ধিমান লোকদের জন্য আমি ঐ জনপদের একটি স্পষ্ট নিদর্শন রেখে দিয়েছি। ",
  "আর মাদ্‌ইয়ানের (অধিবাসীদের) প্রতি তাদের ভাই শোয়াইবকে পাঠিয়েছিলাম। সে বলেছিল, “হে আমার সমপ্রদায়! তোমরা আল্লাহর ইবাদত করো, শেষ দিনের (পুরস্কারের) আশা রাখ এবং পৃথিবীতে অশান্তি সৃষ্টি করো না।” ",
  "কিন্তু তারা তাকে মিথ্যাবাদী বলে। অতঃপর তাদের ওপর ভূমিকম্পের আঘাত আসে এবং তারা নিজেদের বাড়িঘরে উপুর হয়ে পড়ে থাকে। ",
  "আর (আমি ধ্বংস করেছি) আদ ও ছামূদকেও। তাদের (ধ্বংসপ্রাপ্ত) বাড়িঘর থেকে তোমাদের কাছে তা স্পষ্ট হয়েছে। শয়তান তাদের (খারাপ) কাজকর্ম তাদের কাছে শোভনীয় করেছিল এবং তাদেরকে সৎপথ অবলম্বন থেকে বিরত রেখেছিল, অথচ তারা দৃষ্টিসম্পন্ন ছিল। ",
  "(আমি ধ্বংস করেছি) কারূন, ফেরাউন ও হামানকে। মূসা তাদের কাছে প্রমাণ উপস্থিত করেছিল। তখন তারা জমিনে অহংকার করেছিল; কিন্তু আগে যেতে পারেনি (শাস্তি এড়াতে পারেনি।) ",
  "প্রত্যেককেই তার অপরাধের জন্য ধরেছিলাম (শাস্তি দিয়েছিলাম)। তাদের মধ্যে কতকের ওপর শিলাঝড় পাঠিয়েছিলাম; কতককে ঘায়েল করেছিল ভয়ংকর আওয়াজ; কতককে ভূগর্ভে দাবিয়ে দিয়েছিলাম; আবার কতককে পানিতে ডুবিয়ে দিয়েছিলাম। আল্লাহ তাদের ওপর কোন জুলুম করেন নি; বরং তারাই নিজেদের ওপর জুলুম করেছিল। ",
  "যারা আল্লাহর পরিবর্তে অন্যান্য অভিভাবক গ্রহণ করে তাদের অবস্থা হল মাকড়সার অবস্থার মত, যে (নিজের জন্য) একটি ঘর বানায়। আর মাকড়সার ঘরই হল সবচেয়ে দুর্বল ঘর, যদি তারা জানত! ",
  "আল্লাহর পরিবর্তে যত কিছুকেই তারা ডাকে আল্লাহ তা জানেন। তিনি পরাক্রম-শালী, মহাজ্ঞানী। ",
  "আর এসব উদাহরণ আমি মানুষের জন্য দিয়ে থাকি; তবে কেবল জ্ঞানীরাই তা বুঝতে পারে। ",
  "আল্লাহ আসমান ও জমিন যথার্থভাবে সৃষ্টি করেছেন। এতে মুমিনদের জন্য অবশ্যই এক নিদর্শন আছে।",
  "তোমার কাছে যে কিতাব (কোরআন) নাযিল করা হয়েছে তা পাঠ করো এবং নামায কায়েম কর। নিশ্চয়ই নামায অশ্লীলতা ও খারাপ কাজ থেকে বিরত রাখে। আল্লাহর স্মরণই সবচেয়ে বড়। আর তোমরা যা কিছু করো আল্লাহ তা জানেন। ",
  "কিতাবধারীদের (ইহুদি ও খ্রিষ্টানদের) সাথে কেবল উত্তম পন্থায় (ভদ্রভাবে ও যুক্তি সহকারে) বিতর্ক করবে; তবে তাদের মধ্যে যারা জালেম তাদের সাথে নয়। আর বলবে, “আমাদের কাছে যা নাযিল করা হয়েছে (কোরআন) এবং তোমাদের কাছে যা নাযিল করা হয়েছে (তাওরাত ও ইনজীল) আমরা তা বিশ্বাস করি। আমাদের উপাস্য ও তোমাদের উপাস্য একজনই (আল্লাহ) এবং আমরা তাঁরই অনুগত।” ",
  "এভাবেই আমি তোমার কাছে কিতাব (কোরআন) নাযিল করেছি। আর যাদেরকে (ইতিপূর্বে) কিতাব (তাওরাত ও ইনজীল) দিয়েছিলাম তারা (ইহুদি ও খ্রিষ্টানরা) তা বিশ্বাস করে। এদের (বর্তমান মক্কাবাসীদের) মধ্যেও কেউ কেউ তা বিশ্বাস করে থাকে। শুধুমাত্র কাফেররাই আমার আয়াতসমূহ অস্বীকার করে। ",
  "তুমি তো এর (এই কোরআনের) আগে কোন কিতাব পাঠ করনি। নিজের হাতেও তুমি তা লিখছ না। তেমন হলে না হয় বাতিলপন্থীরা সন্দেহ পোষণ করতে পারত। (যেহেতু তেমন নয়, তাই তাদের সন্দেহপোষণ একেবারেই অযৌক্তিক।) ",
  "বরং এ হল জ্ঞানীদের অন্তরে (রক্ষিত) স্পষ্ট নিদর্শন। শুধুমাত্র জালেমরাই আমার নিদর্শন অস্বীকার করে। ",
  "তারা বলে, “তার কাছে তার প্রভুর পক্ষ থেকে নিদর্শন পাঠানো হয়নি কেন?” বল, “নিদর্শন আল্লাহর কাছেই আছে। আমি তো কেবল একজন স্পষ্ট সতর্ককারী।” ",
  "আমি যে তোমার কাছে কিতাব (কোরআন) নাযিল করেছি যা তাদেরকে পড়ে শোনানো হয়, এটা কি তাদের জন্য যথেষ্ট নয়? ঈমানদার লোকদের জন্য এর মধ্যে অবশ্যই রহমত ও উপদেশ আছে।\n",
  "বল, “আমার ও তোমাদের মাঝে সাক্ষী হিসেবে আল্লাহই যথেষ্ট। আসমান ও জমিনে যা কিছু আছে তিনি তা (সবই) জানেন। আর যারা মিথ্যায় বিশ্বাস করে এবং আল্লাহকে অবিশ্বাস করে তারাই (প্রকৃত) ক্ষতিগ্রস্ত।” ",
  "তারা তোমাকে (তাদের জন্য) দ্রুত শাস্তি নিয়ে আসতে বলে। যদি একটি সময় নির্ধারিত না থাকত তাহলে শাস্তি তাদের ওপর এসেই যেত। নিশ্চয়ই তা তাদের ওপর হঠাৎ নেমে আসবে, যা তারা জানতেই পারবে না। ",
  "তারা তোমাকে দ্রুত শাস্তি নিয়ে আসতে বলে, অথচ জাহান্নাম কাফেরদেরকে পরিবেষ্টন করবেই; ",
  "(সেদিন) যেদিন তাদের ওপর শাস্তি এসে পড়বে তাদের মাথার ওপর থেকে এবং তাদের পায়ের নিচ থেকে, এবং আল্লাহ বলবেন, “তোমরা তোমাদের কৃতকর্মের স্বাদ গ্রহণ কর।” ",
  "হে আমার ঈমানদার বান্দারা! আমার জমিন তো প্রশস্ত; অতএব, তোমরা আমারই ইবাদত কর। ",
  "প্রত্যেকেই মৃত্যুর স্বাদ গ্রহণ করবে। তারপর তোমাদেরকে আমার কাছেই ফিরিয়ে আনা হবে। ",
  "যারা ঈমান আনে ও সৎকাজ করে আমি তাদেরকে অবশ্যই জান্নাতের সুউচ্চ প্রাসাদে বসবাসের ব্যবস্থা করব, যার তলদেশ দিয়ে নদী প্রবাহিত। সেখানে তারা চিরকাল থাকবে। সৎকর্মশীলদের প্রতিদান কত উত্তম! ",
  "যারা ধৈর্যধারণ করে এবং তাদের প্রভুর ওপর ভরসা করে। ",
  "অনেক জীবজন্তু আছে যারা নিজেদের রিযিক (খাদ্য) সঙ্গে রাখে না। আল্লাহই তাদের রিযিক দান করেন, তোমাদেরও। তিনি সবকিছু শোনেন, সবকিছু জানেন। ",
  "তুমি যদি তাদেরকে প্রশ্ন করো, “কে আসমান ও জমিন সৃষ্টি করেছে এবং (কে) সূর্য ও চনদ্রকে অনুগত করেছে?” তাহলে অবশ্যই তারা বলবে, “আল্লাহ”। এমতাবস্থায় তারা বিপথগামী হয় কীভাবে? ",
  "আল্লাহ তাঁর বান্দাদের মধ্যে যার জন্য চান জীবিকা প্রসারিত করেন এবং যার জন্য চান তা সংকুচিত করেন। নিশ্চয়ই আল্লাহ সবকিছু ভালভাবে অবগত আছেন। ",
  "তুমি যদি তাদের কাছে জিজ্ঞেস করো, “কে আসমান থেকে পানি (বৃষ্টি) বর্ষণ করে এবং তার সাহায্যে মৃত (শুষ্ক) ভূমিকে জীবিত (সজীব) করে?” উত্তরে তারা অবশ্যই বলবে, “আল্লাহ”। বল, “সকল প্রশংসা আল্লাহর।” তবে তাদের অধিকাংশই বোঝে না। \n",
  "এই পার্থিব জীবন তো মজা আর খেলা ছাড়া কিছু নয়। পরকালের আবাসই প্রকৃত (শাশ্বত) জীবন; যদি তারা জানত! ",
  "যখন তারা নৌকায় (বা জাহাজে) আরোহণ করে তখন (বিপদ দেখলে) আল্লাহর প্রতি একনিষ্ঠ বিশ্বাস নিয়ে তাঁকে ডাকে। তারপর তিনি যখন তাদেরকে উদ্ধার করে স্থলে (তীরে) নিয়ে আসেন, অমনি তারা শির্‌ক করতে আরম্ভ করে; ",
  "আমি তাদেরকে যা দান করেছি তার প্রতি অকৃতজ্ঞ থাকার জন্য এবং ভোগে মত্ত থাকার জন্য। তবে তারা (এর পরিণাম) জানতে পারবে। ",
  "তারা কি দেখেনি যে, আমি (মক্কাকে) একটি নিরাপদ পবিত্র স্থান করেছি, অথচ তাদের আশপাশ থেকে মানুষকে (আক্রমণ করে) ছিনিয়ে নেওয়া হচ্ছে? তবে কি তারা মিথ্যায় বিশ্বাস করে আর আল্লাহর নেয়ামত অস্বীকার করে? ",
  "যে আল্লাহর নামে মিথ্যা বানিয়ে বলে কিংবা তার কাছে সত্য আসার পর তা অবিশ্বাস করে তার চেয়ে বড় জালেম কে আছে? জাহান্নামই কি কাফেরদের আবাস নয়? ",
  "যারা আমার জন্য সংগ্রাম করে আমি তাদেরকে অবশ্যই আমার পথে পরিচালিত করব। আল্লাহ তো সৎকর্মশীলদের সঙ্গেই আছেন।",
  "আলিফ লাম মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "রোমানরা পরাজিত হয়েছে, ",
  "নিকটবর্তী অঞ্চলে (সিরিয়া, ইরাক, জর্ডান ও ফিলিস্তীন); এবং তারা তাদের পরাজয়ের পর শিগগিরই বিজয়ী হবে; ",
  "কয়েক বছরের মধ্যেই। আগের ও পরের বিষয় আল্লাহর হাতে। আর সেদিন মুমিনরা (মুসলমানরা) আনন্দিত হবে; ",
  "আল্লাহর সাহায্য পেয়ে। তিনি যাকে ইচ্ছা সাহায্য করেন। তিনি পরাক্রমশালী, পরম দয়ালু। ",
  "(এটা) আল্লাহর ওয়াদা। আল্লাহ তাঁর ওয়াদা খেলাফ করেন না; তবে অধিকাংশ লোক জানে না। ",
  "তারা পার্থিব জীবনের বাইরের রূপই জানে। আর পরকাল সম্বন্ধে তারা একেবারেই বেখবর। ",
  "তারা কি নিজেদের সম্পর্কে ভেবে দেখে না? আল্লাহ তো আসমান ও জমিন এবং তার মধ্যবর্তী সবকিছু যথার্থভাবে ও একটি নির্দিষ্ট সময়ের তরে সৃষ্টি করেছেন। কিন্তু অনেক মানুষই (মৃত্যুর পর) তাদের প্রভুর সাথে সাক্ষাতকে অস্বীকার করে। ",
  "এরা কি পৃথিবীতে ঘুরে দেখেনি যে, এদের পূর্ববর্তীদের পরিণতি কেমন হয়েছিল? তারা এদের চেয়ে অধিক শক্তিশালী ছিল। তারা পৃথিবীতে কৃষিকাজ করেছিল এবং এদের চেয়ে অধিক পরিমাণে তাকে আবাদ করেছিল। তাদের রসূলেরা তাদের কাছে সুস্পষ্ট প্রমাণ নিয়ে এসেছিল। অতএব, আল্লাহ তাদের প্রতি কোন জুলুম করেন নি; বরং তারাই তাদের নিজেদের প্রতি জুলুম করত। ",
  "অতঃপর যারা মন্দ কাজ করেছিল তাদের পরিণতি মন্দই হয়েছিল; কারণ তারা আল্লাহর নিদর্শনসমূহকে মিথ্যা বলেছিল এবং তা নিয়ে ঠাট্টা-বিদ্রূপ করত। \n",
  "আল্লাহ প্রথমবার সৃষ্টি করেন, তারপর তিনি পুনরায় সৃষ্টি করবেন। অতঃপর তাঁর কাছেই তোমাদেরকে ফিরিয়ে নেওয়া হবে। ",
  "যেদিন কেয়ামত হবে সেদিন অপরাধীরা নিরাশ হবে। ",
  "তাদের শরীকদের (দেবতাদের) কেউ তাদের জন্য সুপারিশ করবে না। তারাও তাদের শরীকদেরকে অস্বীকার করবে। ",
  "যেদিন কেয়ামত হবে সেদিন মানুষ ভিন্ন ভিন্ন হয়ে যাবে। ",
  "যারা ঈমান এনেছে ও সৎকাজ করেছে তারা তখন এক উদ্যানে (জান্নাতে) সমাদৃত হবে। ",
  "আর যারা কুফরি করেছে ও আমার নিদর্শনসমূহ আর পরকালের সাক্ষাতকে অস্বীকার করেছে তাদেরকে আযাবের সম্মুখীন করা হবে। ",
  "অতএব, তোমরা আল্লাহর পবিত্রতা ও মহিমা বর্ণনা করো সন্ধ্যায় (মাগরিব ও এশা) ও সকালে (ফজর)। ",
  "আসমান ও জমিনে সকল প্রশংসা তাঁরই। এবং (তাঁর পবিত্রতা ও মহিমা বর্ণনা করো) বিকেলে (আছর) ও দুপুরে (জোহর)। ",
  "তিনি মৃত থেকে জীবিতকে বের করেন এবং জীবিত থেকে মৃতকে বের করেন আর মৃত (শুষ্ক) ভূমিকে জীবিত (সজীব) করেন। এভাবেই তোমাদেরকে (কবর থেকে) বের করা হবে।  \n",
  "তাঁর নিদর্শনসমূহের মধ্যে একটি এই যে, তিনি তোমাদেরকে (তোমাদের আদি পিতা আদমকে) মাটি থেকে সৃষ্টি করেছেন, তারপর এখন তোমরা অনেক মানুষ (পৃথিবীতে) ছড়িয়ে আছ। ",
  "তাঁর নিদর্শনসমূহের মধ্যে আরেকটি এই যে, তিনি তোমাদের জন্য তোমাদের মধ্য থেকেই তোমাদের স্ত্রীদের সৃষ্টি করেছেন, যাতে তোমরা তাদের কাছে শান্তি পাও। তিনি তোমাদের মধ্যে পারস্পরিক সমপ্রীতি ও দয়াও সৃষ্টি করে দিয়েছেন। এর মধ্যে চিন্তাশীল লোকদের জন্য অবশ্যই নিদর্শন রয়েছে। ",
  "তাঁর নিদর্শনসমূহের মধ্যে আরেকটি হল আসমান ও জমিনের সৃষ্টি এবং তোমাদের ভাষা ও বর্ণের বিভিন্নতা। এর মধ্যে জ্ঞানীদের জন্য অবশ্যই নিদর্শন রয়েছে। ",
  "তাঁর নিদর্শনসমূহের মধ্যে আরেকটি হল রাতে ও দিনে তোমাদের নিদ্রা এবং তাঁর অনুগ্রহ অন্বেষণ। এর মধ্যে শ্রবণশক্তিসম্পন্ন মানুষের জন্য অবশ্যই নিদর্শন রয়েছে। ",
  "তাঁর নিদর্শনসমূহের মধ্যে আরেকটি এই যে, তিনি তোমাদেরকে বিদ্যুতের ঝলক দেখান ভয় ও আশার বস্তু হিসেবে এবং আসমান থেকে পানি বর্ষণ করে তার সাহায্যে মৃত (শুষ্ক) ভূমিকে জীবিত (সজীব) করেন। এর মধ্যে বুদ্ধিমান মানুষের জন্য অবশ্যই নিদর্শন রয়েছে। ",
  "তাঁর নিদর্শনসমূহের মধ্যে আরেকটি এই যে, আসমান ও জমিন তাঁর হুকুমে দাঁড়িয়ে আছে। অতঃপর তিনি যখন তোমাদেরকে জমিন থেকে (বেরিয়ে আসার জন্য) একবার ডাক দেবেন, অমনি তোমরা বেরিয়ে আসবে। ",
  "আসমান ও জমিনে যারা আছে সবাই তাঁরই মালিকানাধীন। সবাই তাঁর অনুগত। ",
  "তিনিই প্রথমবার সৃষ্টি করেন, তারপর তিনি পুনরায় সৃষ্টি করবেন। এটা তাঁর জন্য অধিকতর সহজ। আসমান ও জমিনে (গুণাবলীর) সর্বোচ্চ বর্ণনা তাঁরই জন্য। আর তিনিই পরাক্রমশালী, মহাজ্ঞানী।\n",
  "তিনি তোমাদের জন্য তোমাদের নিজেদেরই একটি দৃষ্টান্ত পেশ করছেন: আমি তোমাদেরকে যে জীবিকা দিয়েছি তাতে কি তোমাদের দাস-দাসীদের মধ্য থেকে তোমাদের অংশীদার আছে? তোমরা (তোমরা ও তোমাদের দাস-দাসীরা) কি তাতে সমান (অধিকারী)? তোমরা কি তাদেরকে তেমন ভয় করো যেমন নিজেদেরকে (নিজেদের লোকদেরকে) ভয় করে থাক? এভাবেই আমি বুদ্ধিমান লোকদের জন্য নিদর্শনসমূহ বর্ণনা করি। ",
  "(অবশ্যই না;) বরং জালেমরা অজ্ঞানতার কারণেই তাদের প্রবৃত্তির অনুসরণ করে থাকে। তাই আল্লাহ যাকে পথভ্রষ্ট করেন তাকে পথ দেখাবে কে? তাদের কোন সাহায্যকারীও নেই। ",
  "অতএব, একনিষ্ঠ হয়ে নিজেকে (সঠিক) ধর্মে প্রতিষ্ঠিত কর। আল্লাহর স্বাভাবিক রীতি (মেনে চল), যে অনুযায়ী তিনি মানুষ সৃষ্টি করেছেন। আল্লাহর সৃষ্টির কোন পরিবর্তন নেই। এটাই সঠিক দ্বীন; তবে অধিকাংশ মানুষ জানে না। ",
  "তোমরা তাঁর দিকে প্রত্যাবর্তন করো, তাঁকে ভয় করো, নামায কায়েম করো এবং মুশরিকদের অন্তর্ভুক্ত হয়ো না, ",
  "যারা নিজেদের ধর্মে বিভেদ সৃষ্টি করেছে এবং বিভিন্ন দলে বিভক্ত হয়েছে। প্রত্যেক দলই যার যার মত নিয়ে আনন্দিত। ",
  "মানুষ যখন কোন কষ্টে পড়ে তখন তাদের প্রভুর দিকে ফিরে এসে তাঁকেই ডাকে। তারপর যখন তিনি তাদেরকে তাঁর অনুগ্রহ আস্বাদন করান, অমনি তাদের একদল তাদের প্রভুর সাথে শির্‌ক করতে আরম্ভ করে, ",
  "আমি তাদেরকে যা দান করেছি তার প্রতি অকৃতজ্ঞতা প্রকাশের জন্য। ঠিক আছে, ভোগ করতে থাক; আগামীতে (এর ফল) জানতে পারবে! ",
  "নাকি আমি তাদের কাছে কোন প্রমাণ নাযিল করেছি যা তাদেরকে শির্‌ক করতে বলে? ",
  "যখন আমি মানুষকে (আমার) অনুগ্রহ আস্বাদন করাই তখন তারা তাতে আনন্দিত হয়। আর যদি তাদের কৃতকর্মের ফলে তাদের কোন অমঙ্গল হয়, অমনি তারা হতাশ হয়ে পড়ে। ",
  "তারা কি দেখে না যে, আল্লাহ যার জন্য চান জীবিকা প্রসারিত করেন এবং (যার জন্য চান তা) সংকুচিত করেন। এর মধ্যে ঈমানদার লোকদের জন্য অবশ্যই নিদর্শন রয়েছে। ",
  "অতএব, আত্মীয়কে তার পাওনা দিয়ে দাও; মিসকীন ও পথিককেও। এটা তাদের জন্য ভাল যারা আল্লাহর সন্তুষ্টি চায়, আর তারাই সফলকাম।",
  "(তোমাদের সম্পদ) বৃদ্ধি পাবে এই আশায় মানুষের সম্পদে তোমরা যে সুদ দিয়ে থাক আল্লাহর কাছে তা বৃদ্ধি পায় না। আর আল্লাহর সন্তুষ্টির আশায় তোমরা যে যাকাত দাও (সেটাই বরং বৃদ্ধি পায়); আর তারাই (যাকাত দানকারীরাই) নিজেদের সম্পদ দ্বিগুণ বৃদ্ধি করে নেয়। ",
  "আল্লাহই সেই মহান সত্তা যিনি তোমাদেরকে সৃষ্টি করেছেন, অতঃপর তোমাদেরকে জীবিকা দিয়েছেন; এরপর তিনি তোমাদের মৃত্যু ঘটাবেন, তারপর আবার জীবিত করবেন। তোমাদের শরীকদের কেউ কি এসবের কোন কিছু করতে পারে? তিনি পবিত্র; আর তারা যা কিছু শরীক করে তিনি তার ঊর্ধ্বে।\n",
  "মানুষের কৃতকর্মের দরুন স্থলে ও জলে বিপর্যয় দেখা দিয়েছে; তিনি চান তাদেরকে তাদের কতিপয় কর্ম (কর্মের শাস্তি) আস্বাদন করাতে, যাতে তারা ফিরে আসে। ",
  "বল, “তোমরা পৃথিবীতে ভ্রমণ করো এবং দেখ, তোমাদের পূর্ববর্তীদের পরিণাম কেমন হয়েছিল।” তাদের অধিকাংশই মুশরিক ছিল। ",
  "অতএব, আল্লাহর পক্ষ থেকে একটি অবশ্যম্ভাবী দিন (কেয়ামত) আসার আগে নিজেকে সঠিক ধর্মে প্রতিষ্ঠিত কর। সে দিন মানুষ দ্বিধাবিভক্ত হয়ে যাবে। (একদল যাবে জান্নাতে এবং আরেকদল যাবে জাহান্নামে।) ",
  "যে কুফরি করে তার কুফরি তার ওপরই বর্তাবে (তার কুফরির শাস্তি সে-ই ভোগ করবে)। আর যারা সৎকাজ করে তারা তাদের নিজেদের (কল্যাণের) জন্য পথ তৈরী করে; ",
  "যাতে তিনি (আল্লাহ) ঈমানদার ও সৎকর্মশীলদেরকে স্বীয় অনুগ্রহ থেকে পুরস্কার দিতে পারেন। তিনি কাফেরদেরকে পছন্দ করেন না। ",
  "তাঁর নিদর্শনসমূহের মধ্যে আরেকটি এই যে, তিনি সুসংবাদবাহী বাতাস পাঠান; যাতে তোমাদেরকে তাঁর দয়া আস্বাদন করাতে পারেন, যাতে তাঁর আদেশে জাহাজ চলে এবং যাতে তোমরা তাঁর অনুগ্রহ সন্ধান করো ও (তাঁর প্রতি) কৃতজ্ঞতা প্রকাশ কর। ",
  "আমি তো তোমার পূর্বে রসূলদেরকে যার যার সমপ্রদায়ের কাছে পাঠিয়েছিলাম। তারা তাদের কাছে স্পষ্ট প্রমাণ নিয়ে এসেছিল। অতঃপর যারা অপরাধ করেছিল তাদেরকে আমি শাস্তি দিয়েছিলাম। আর মুমিনদেরকে সাহায্য করা আমার দায়িত্ব ছিল। ",
  "আল্লাহ সেই মহান সত্তা যিনি বাতাস পাঠান। অতঃপর এই বাতাস মেঘ উঠিয়ে আনে। তারপর তিনি যেভাবে ইচ্ছা এই মেঘ আকাশে ছড়িয়ে দেন এবং তা খণ্ড খণ্ড করেন। এরপর তুমি দেখতে পাও, এই মেঘের মধ্য থেকে বৃষ্টি নির্গত হয়। তিনি যখন তাঁর বান্দাদের মধ্যে যাকে ইচ্ছা এই বৃষ্টি পৌঁছে দেন তখনি তারা আনন্দিত হয়। ",
  "আর ইতিপূর্বে এই বৃষ্টি বর্ষিত হওয়ার আগে তারা তো (এ সম্পর্কে) নিরাশই ছিল। ",
  "অতএব, আল্লাহর রহমতের নিদর্শনসমূহ দেখ; ভূমির মৃত্যুর পর তিনি তা কীভাবে জীবিত করেন (শুষ্ক হয়ে যাবার পর সজীব করেন)। এটা যিনি করেন তিনি অবশ্যই মৃতদেরকে জীবিত করবেন। আর তিনি সবকিছুই করতে সক্ষম। ",
  "আর আমি যদি এমন (ক্ষতিকর) বাতাস পাঠাই যার ফলে তারা ফসলের ক্ষেত হলদে হয়ে যেতে দেখে তাহলে তারপর (তাদের খুশী হওয়ার পর) অবশ্যই তারা অকৃতজ্ঞ হয়ে পড়ে। ",
  "অতএব, তুমি মৃত কিংবা বধির লোকদেরকে কিছুতেই আহবান শোনাতে পারবে না, যখন তারা মুখ ফিরিয়ে চলে যায়। ",
  "তুমি অন্ধদেরকেও তাদের পথভ্রষ্টতা থেকে পথে আনতে পারবে না। তুমি কেবল তাদেরকেই (আহবান) শোনাতে পারবে যারা আমার নিদর্শনসমূহ বিশ্বাস করে, কারণ তারা (আমার) অনুগত।\n",
  "আল্লাহ সেই মহান সত্তা যিনি তোমাদেরকে (প্রথমে) দুর্বল অবস্থায় সৃষ্টি করেন, অতঃপর দুর্বলতার পর (তোমাদেরকে) শক্তি দেন, তারপর শক্তির পর (আবার) দুর্বলতা ও শুভ্র কেশ (বার্ধক্য) দেন। তিনি যা ইচ্ছা সৃষ্টি করেন। তিনি মহাজ্ঞানী, সর্বশক্তিমান। ",
  "যেদিন কেয়ামত সংঘটিত হবে সেদিন অপরাধীরা শপথ করে বলবে যে, তারা কিছুক্ষণের বেশি (দুনিয়ায়) অবস্থান করেনি। এভাবেই তারা সত্যবিচ্যুত হত। ",
  "যাদেরকে জ্ঞান ও ঈমান দেওয়া হয়েছে তারা বলবে, “তোমরা তো আল্লাহর লিখন (বিধান) অনুযায়ী পুনরুত্থান দিবস পর্যন্ত অবস্থান করেছো। আর এটাই হল পুনরুত্থান দিবস, কিন্তু তোমরা জানতে না।” ",
  "সেদিন অন্যায়কারীদের ওজর-আপত্তি তাদের কাজে আসবে না এবং তাদেরকে তওবা করে আল্লাহর সন্তুষ্টি অর্জনের সুযোগও দেওয়া হবে না। ",
  "আমি এই কোরআনে মানুষের জন্য সবরকম দৃষ্টান্তই দিয়েছি। তুমি যদি তাদের কাছে কোন নিদর্শন নিয়ে আস তাহলে অবশ্যই কাফেররা (মুমিনদেরকে) বলবে, “তোমরা তো কেবল মিথ্যার অনুসারী।” ",
  "এমনিভাবে আল্লাহ অজ্ঞদের অন্তরে ছাপ মেরে দেন। ",
  "অতএব, তুমি ধৈর্য ধর, নিশ্চয়ই আল্লাহর ওয়াদা সত্য; যারা দৃঢ় বিশ্বাস পোষণ করে না তারা যেন তোমাকে (তোমার রিসালতের দায়িত্ব পালনে) নিরুদ্যম না করে।",
  "আলিফ লাম মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "এগুলো জ্ঞানগর্ভ কিতাবের (কোরআনের) আয়াত; ",
  "সৎকর্মপরায়ণদের জন্য পথ-নির্দেশ ও অনুগ্রহস্বরূপ; ",
  "যারা নামায কায়েম করে ও যাকাত দেয়; আর তারাই পরকালের ওপর দৃঢ় বিশ্বাস রাখে। ",
  "এরাই তাদের প্রভুর কাছ থেকে আসা সঠিক পথে আছে এবং এরাই সফলকাম। ",
  "কতক লোক আছে যারা (মানুষকে) আল্লাহর পথ থেকে বিচ্যুত করার জন্য অজ্ঞানতাবশত (বিনোদনমূলক) আজেবাজে কথা সংগ্রহ করে এবং আল্লাহর পথ নিয়ে ঠাট্টা-বিদ্রূপ করে। তাদের জন্যই রয়েছে লাঞ্ছনাকর শাস্তি। ",
  "এরকম কোন ব্যক্তির সামনে যখন আমার আয়াতসমূহ পাঠ করা হয় তখন সে দম্ভভরে মুখ ফিরিয়ে নেয়, যেন সে তা শুনতেই পায়নি, যেন তার দুই কানে বধিরতা রয়েছে। অতএব, তাকে কষ্টদায়ক আযাবের সুসংবাদ (!) দাও। ",
  "যারা ঈমান আনে ও সৎকাজ করে তাদের জন্য রয়েছে নেয়ামতপূর্ণ জান্নাত। ",
  "সেখানে তারা চিরকাল থাকবে। আল্লাহর ওয়াদা সত্য। তিনি পরাক্রমশালী, পরম প্রাজ্ঞ। ",
  "তিনি কোন খুঁটি ব্যতীত আসমানসমূহ সৃষ্টি করেছেন, যা তোমরা দেখতে পাচ্ছ এবং জমিনে পর্বতমালা স্থাপন করেছেন, যাতে তা তোমাদেরকে নিয়ে হেলে না পড়ে। জমিনে তিনি সবরকম জীবজন্তুও ছড়িয়ে দিয়েছেন। আমি আসমান থেকে পানি বর্ষণ করেছি এবং (তার সাহায্যে) জমিনে প্রতিটি ভাল জাতের উদ্ভিদ উৎপন্ন করেছি। ",
  "এটা আল্লাহর সৃষ্টি। তিনি ব্যতীত অন্যরা কিছু সৃষ্টি করে থাকলে আমাকে তা দেখাও তো। জালেমরা বরং স্পষ্ট বিভ্রান্তির মধ্যেই নিপতিত (রয়েছে)।\n",
  "আমি লোকমানকে প্রজ্ঞা দান করেছিলাম আর বলেছিলাম, “আল্লাহর প্রতি কৃতজ্ঞ থাক।” যে কৃতজ্ঞ থাকে সে নিজের উপকারের জন্যই কৃতজ্ঞ থাকে (তাতে তার নিজেরই উপকার হয়)। আর কেউ অকৃতজ্ঞ হলে তাতে আল্লাহর কোন ক্ষতি হয় না; কারণ আল্লাহ অভাবমুক্ত, প্রশংসিত। ",
  "(স্মরণ করো) যখন লোকমান তার পুত্রকে উপদেশ দিতে গিয়ে বলেছিল, “বৎস! আল্লাহর সাথে (কোন কিছুকে) শরীক করো না। নিশ্চয়ই শির্‌ক একটি মহা অন্যায়।” ",
  "আমি মানুষকে তার পিতামাতার ব্যাপারে নির্দেশ দিয়েছি। তার মা তাকে কষ্টের পর কষ্ট করে গর্ভে ধারণ করেছে। আর তার দুধ ছাড়ানো হয় দুঞ্চবছরে। নির্দেশ দিয়েছি যে, আমার প্রতি ও তোমার পিতামাতার প্রতি কৃতজ্ঞতা প্রকাশ কর। প্রত্যাবর্তন তো আমার কাছেই। ",
  "কিন্তু তারা (পিতামাতা) যদি এই চেষ্টা করে, যাতে তুমি আমার সাথে কোন কিছুকে শরীক করো, যে বিষয়ে তোমার কোন জ্ঞান নেই, তাহলে তুমি তাদের আনুগত্য করবে না; তবে দুনিয়ায় তাদেরকে সৌহার্দ্যের সাথে সঙ্গ দেবে। আর যে আমার দিকে ফিরে এসেছে তার পথ অনুসরণ করবে। অবশেষে আমার কাছেই তোমাদের প্রত্যাবর্তন (নির্ধারিত আছে)। তখন আমি তোমাদেরকে তোমাদের অতীত কৃতকর্ম অবহিত করব। ",
  "(লোকমান তার পুত্রকে উপদেশ দিতে গিয়ে বলেছিল) “হে বৎস! কোন বস্তু যদি সরিষার দানা পরিমাণও (ক্ষুদ্র) হয় এবং তা কোন পাথরের মধ্যে কিংবা আসমানে অথবা ভূগর্ভেও থাকে, আল্লাহ তা উপস্থিত করবেন। নিশ্চয়ই আল্লাহ সূক্ষ্মদর্শী, সর্বজ্ঞ।” ",
  "“হে বৎস! নামায কায়েম করবে, ভাল কাজের আদেশ দেবে, মন্দ কাজ করতে নিষেধ করবে এবং বিপদে ধৈর্যধারণ করবে। এগুলো নিশ্চয়ই আবশ্যকীয় কার্যাবলীর অন্তর্ভুক্ত।” ",
  "“মানুষ থেকে মুখ ফিরিয়ে নিও না (মানুষকে অবজ্ঞা করো না) এবং জমিনে দম্ভভরে চলো না। আল্লাহ কোন দাম্ভিক অহংকারীকে পছন্দ করেন না।” ",
  "“চলনে মধ্যপন্থা অবলম্বন করো এবং তোমার কণ্ঠস্বর নিচু রেখো। সবচেয়ে খারাপ (কর্কশ) স্বর হল গাধার কণ্ঠস্বর।\n",
  "তোমরা কি দেখ না যে, আল্লাহ আসমান ও জমিনের সবকিছুই তোমাদের অধীন করে দিয়েছেন এবং তোমাদেরকে তাঁর প্রকাশ্য ও অপ্রকাশ্য নেয়ামতসমূহ প্রচুর পরিমাণে দিয়েছেন। কিছু লোক আছে যারা কোন জ্ঞান, পথনির্দেশ কিংবা আলোকপ্রদ গ্রন্থ (গ্রন্থের নির্দেশনা) ছাড়াই আল্লাহ সম্পর্কে বিতর্ক করে। ",
  "যখন তাদেরকে বলা হয়, “আল্লাহ যা নাযিল করেছেন তা অনুসরণ করো” তখন তারা বলে, “আমরা বরং তারই অনুসরণ করব যার ওপর আমাদের পূর্বপুরুষদের পেয়েছি।” শয়তান যদি তাদেরকে জাহান্নামের শাস্তির দিকে ডাকে তবুও? ",
  "যে নিজেকে আল্লাহর কাছে সমর্পণ করে এবং সৎকর্মশীল হয় সে তো সবচেয়ে মজবুত রশিটিই আঁকড়ে ধরেছে। আর আল্লাহর কাছেই সকল কাজের পরিণতি। ",
  "আর যে কুফরি করে তার কুফরি যেন তোমাকে চিন্তিত না করে; (কেননা) আমার কাছেই তাদের প্রত্যাবর্তন (নির্ধারিত আছে)। তখন আমি তাদেরকে তাদের যাবতীয় কৃতকর্ম অবহিত করব। আল্লাহ (মানুষের) অন্তরের খবর ভাল করেই জানেন। ",
  "আমি তাদেরকে অল্পকালের জন্য (দুনিয়ার সুখ) উপভোগ করতে দেব। তারপর তাদেরকে এক কঠিন শাস্তি ভোগ করতে বাধ্য করব। ",
  "তুমি যদি তাদেরকে জিজ্ঞেস করো, “আসমান ও জমিন কে সৃষ্টি করেছে?” তখন তারা অবশ্যই বলবে, “আল্লাহ”। বল, “সকল প্রশংসা আল্লাহর”। তবে তাদের অধিকাংশই জানে না। ",
  "আসমান ও জমিনে যা কিছু আছে সবই আল্লাহর। আল্লাহ অভাবমুক্ত, প্রশংসিত। ",
  "যদি পৃথিবীর সব গাছ কলম হয় ও সমুদ্র তার কালি হয় এবং সমুদ্রের সাথে আরো সাত সমুদ্র যুক্ত হয় (এবং তা দিয়ে আল্লাহর কথা লেখা হয়) তবুও আল্লাহর কথা ফুরাবে না। নিশ্চয়ই আল্লাহ পরাক্রমশালী, প্রজ্ঞাময়। ",
  "তোমাদের (সকলের) সৃষ্টি ও পুনরুত্থান (আল্লাহর কাছে) একটিমাত্র প্রাণীর (সৃষ্টি ও পুনরুত্থানের) মত (সহজ)। নিশ্চয়ই আল্লাহ সবকিছু শোনেন, সবকিছু দেখেন। ",
  "তুমি কি দেখ না যে, আল্লাহ রাতকে দিনের মধ্যে ও দিনকে রাতের মধ্যে প্রবেশ করান? তিনি সূর্য ও চন্দ্রকে নিয়মের অধীন করেছেন। (নিয়মানুসারে) প্রত্যেকটিই একটি নির্দিষ্ট মেয়াদ পর্যন্ত চলছে। আর তোমরা যা করছ নিশ্চয়ই আল্লাহ তার খবর রাখেন। ",
  "এটা এজন্য যে, একমাত্র আল্লাহই সত্য এবং তিনি ছাড়া যত কিছুকে তারা ডাকছে তা সবই মিথ্যা। আর নিশ্চয়ই আল্লাহ সর্বোচ্চ, সুমহান।\n",
  "তুমি কি দেখ না যে, আল্লাহর অনুগ্রহে সমুদ্রে জাহাজ চলে, যাতে তিনি তোমাদেরকে তাঁর কিছু কিছু নিদর্শন দেখাতে পারেন? বস্তুত এতে প্রত্যেক ধৈর্যশীল, কৃতজ্ঞ ব্যক্তির জন্য অবশ্যই নিদর্শন আছে। ",
  "(সমুদ্রে চলাচলকালে) যখন মেঘের ছায়ার মত তরঙ্গ তাদেরকে আচ্ছন্ন করে ফেলে তখন তারা কায়মনোবাক্যে আল্লাহকে ডাকে। তারপর যখন তিনি তাদেরকে নিরাপদে স্থলে (তীরে) নিয়ে আসেন তখন তাদের মধ্যে কেউ কেউ মধ্যমপন্থী হয়ে যায় (কুফরির চরম স্তর থেকে কিছুটা নমনীয় স্তরে নেমে আসে)। বিশ্বাসঘাতক, অকৃতজ্ঞ ছাড়া কেউ আমার নিদর্শন অস্বীকার করে না। ",
  "হে মানুষ! তোমরা তোমাদের প্রভুকে ভয় করো এবং ভয় করো এমন একটি দিনের যখন না কোন পিতা তার সন্তানের উপকারে আসবে এবং না কোন সন্তান তার পিতার কোন উপকার করতে পারবে। আল্লাহর ওয়াদা সত্য। অতএব, পার্থিব জীবন যেন তোমাদেরকে ধোঁকায় না ফেলে; আর প্রতারক শয়তান যেন তোমাদেরকে আল্লাহ সম্পর্কে প্রতারিত না করে। ",
  "কেয়ামতের জ্ঞান আল্লাহর কাছেই আছে। তিনি বৃষ্টি বর্ষণ করেন এবং মাতৃগর্ভে যা (সন্তান) আছে তা জানেন। কেউ জানে না আগামী কাল সে কি উপার্জন করবে এবং কেউ জানে না কোন্‌ ভূখণ্ডে সে মারা যাবে। আল্লাহই সবকিছু জানেন, সবকিছুর খবর রাখেন।",
  "আলিফ লাম মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "এই কিতাব (কোরআন) বিশ্বজগতের প্রভুর নিকট থেকে অবতীর্ণ, এতে কোন সন্দেহ নেই। ",
  "নাকি তারা বলে, “এটা সে মিথ্যা বানিয়ে বলেছে?” (না,) বরং এটা তোমার প্রভুর কাছ থেকে আগত এক মহাসত্য; (এটা এসেছে) যাতে তুমি এমন একদল লোককে সতর্ক করতে পার যাদের কাছে তোমার পূর্বে কোন সতর্ককারী আসেনি, যেন তারা পথের সন্ধান পায়। ",
  "আল্লাহ সেই মহান সত্তা যিনি আসমান ও জমিন এবং তার মধ্যবর্তী সবকিছু ছয়দিনে সৃষ্টি করেছেন এবং তারপর আরশে (তাঁর আসনে) সমাসীন হয়েছেন। তিনি ছাড়া তোমাদের কোন অভিভাবক কিংবা সুপারিশকারী নেই। তবু কি তোমরা উপদেশ গ্রহণ করবে না? ",
  "তিনি আসমান থেকে জমিন পর্যন্ত যাবতীয় বিষয় পরিচালনা করেন। অতঃপর এক (বিশাল) দিনে সবকিছু তাঁর কাছে উঠে যাবে যার পরিমাণ হবে তোমাদের গণনার হাজার বছরের সমান। ",
  "অদৃশ্য ও দৃশ্যমান সবকিছু তাঁর জানা। তিনি পরাক্রমশালী, পরম দয়ালু। ",
  "যিনি প্রত্যেকটি জিনিস সুন্দর করে সৃষ্টি করেছেন এবং মাটি থেকে মানুষ সৃষ্টি শুরু করেছেন (প্রথম মানুষ আদমকে সৃষ্টি করেছেন)। ",
  "অতঃপর তার বংশধর সৃষ্টি করেছেন এক তুচ্ছ পানির সারাংশ (বীর্য) থেকে। ",
  "(মাটি দ্বারা বানানোর) পরে তিনি তাকে সুষম দেহবিশিষ্ট করেছেন এবং তার মধ্যে তাঁর (সৃষ্ট) রূহ ফুঁকে দিয়েছেন। তিনি তোমাদেরকে কান, চোখ ও অন্তরও দিয়েছেন। (এ সবের জন্য) তোমরা খুব কমই কৃতজ্ঞতা প্রকাশ কর। ",
  "তারা বলে, “(মৃত্যুর পর) আমরা যখন মাটিতে হারিয়ে যাব তার পরও কি আমাদেরকে নতুন করে সৃষ্টি করা হবে?” আসলে তারা তাদের প্রভুর (সাথে) সাক্ষাতকে অবিশ্বাস করে। ",
  "বল, “তোমাদের (জান কবজের) জন্য নিয়োজিত মৃত্যুর ফেরেশতা তোমাদের জান কবজ করবে। অতঃপর তোমাদেরকে তোমাদের প্রভুর নিকট ফিরিয়ে নেওয়া হবে।”\n",
  "যদি তুমি দেখতে! যখন অপরাধীরা তাদের প্রভুর সামনে মাথানত করে বলবে, “হে আমাদের প্রভু! (এখন) আমরা (সবকিছু) দেখলাম ও শুনলাম। এখন আমাদেরকে (দুনিয়ায়) ফেরৎ পাঠাও, আমরা সৎকাজ করব। (এখন) আমরা দৃঢ়ভাবে বিশ্বাস করি।” ",
  "আমি যদি চাইতাম তাহলে প্রত্যেককেই তার সঠিক পথের সন্ধান দিতাম, কিন্তু আমার এ কথা তো সত্য যে, জ্বিন ও মানুষ সবাইকে দিয়ে আমি জাহান্নাম পূর্ণ করবই। ",
  "অতএব, যেহেতু তোমরা তোমাদের এ দিনটির (সাথে) সাক্ষাতকে ভুলে গিয়েছিলে, তাই (শাস্তি) আস্বাদন কর। আমিও তোমাদেরকে ভুলে গেলাম। তোমরা তোমাদের কৃতকর্মের জন্য চিরস্থায়ী শাস্তি ভোগ করতে থাক। ",
  "আমার নিদর্শনসমূহ তারাই বিশ্বাস করে যাদেরকে সেগুলোর কথা স্মরণ করিয়ে দিলে তারা সেজদায় লুটিয়ে পড়ে ও তাদের প্রভুর প্রশংসা ও পবিত্রতা বর্ণনা করে এবং তারা অহংকার করে না।সেজদা",
  "তাদের পার্শ্তদেশ বিছানা থেকে পৃথক হয় (ইবাদতের জন্য তারা শয্যা ছেড়ে উঠে আসে)। (শাস্তির) ভয় ও (পুরস্কারের) আশা নিয়ে তারা তাদের প্রভুকে ডাকে এবং আমি তাদেরকে যা দান করেছি তা থেকে ব্যয় করে। ",
  "তাদের কৃতকর্মের পুরস্কারস্বরূপ তাদের জন্য যে সব চোখ-জুড়ানো বস্তু লুকিয়ে রাখা হয়েছে তা কেউ জানে না। ",
  "তাই একজন ঈমানদার কি একজন ফাসেকের মত হয়? তারা সমান হয় না। ",
  "যারা ঈমানদার ও সৎকর্মপরায়ণ তাদের কৃতকর্মের আতিথেয়তাস্বরূপ তাদেরকে জান্নাতে বাসস্থান দেওয়া হবে। ",
  "আর যারা ফাসেক তাদের বাসস্থান (হবে) জাহান্নাম। যখনই তারা সেখান থেকে বের হতে চাইবে তখনই তাদেরকে সেখানে ফিরিয়ে দেওয়া হবে আর বলা হবে, “জাহান্নামের যে আজাবকে তোমরা মিথ্যা বলতে (এখন) তা আস্বাদন কর।” ",
  "আর আমি তাদেরকে (আখেরাতের) বড় শাস্তির পূর্বে অবশ্যই (দুনিয়ার) ছোট ছোট শাস্তি (নানারকম বিপদাপদ) আস্বাদন করাব, যাতে তারা (সঠিক পথে) ফিরে আসে। ",
  "তার চেয়ে বড় জালেম আর কে আছে, যাকে তার প্রভুর নিদর্শনসমূহ স্মরণ করিয়ে দেওয়ার পর সে তা থেকে মুখ ফিরিয়ে নেয়? অপরাধীদেরকে আমি অবশ্যই শাস্তি দেব।\n",
  "আমি মূসাকে কিতাব (তাওরাত) দিয়েছিলাম। অতএব, তুমি (মেরাজের রাতে) তার (সাথে) সাক্ষাৎ সম্বন্ধে সন্দেহের মধ্যে থেকো না। আর আমি তাকে (মূসার কাছে অবতীর্ণ কিতাবকে) বনী ইসরাঈলের জন্য একটি দিক-নির্দেশনা করেছিলাম। ",
  "তাদের মধ্য থেকে আমি নেতা মনোনীত করেছিলাম, যারা আমার নির্দেশ অনুযায়ী পথ প্রদর্শন করত, যখন তারা ধৈর্যশীল হয়েছিল। তারা আমার নিদর্শনসমূহের প্রতিও দৃঢ় বিশ্বাস পোষণ করত। ",
  "তারা যে সব বিষয়ে মতভেদ করত সে ব্যাপারে তোমার প্রভুই কেয়ামতের দিন তাদের মধ্যে মীমাংসা করে দেবেন। ",
  "এটা কি তাদের জন্য একটা দিক-নির্দেশনা নয় যে, আমি তাদের পূর্বে অনেক প্রজন্মকে ধ্বংস করে দিয়েছি যাদের বাড়িঘরে এরা চলাফেরা করছে? এতে অবশ্যই নিদর্শন রয়েছে। তবুও কি তারা শুনবে না? ",
  "তারা কি দেখেনি যে, আমি তৃণবিহীন (শুষ্ক) ভূমিতে পানি নিয়ে এসে তার সাহায্যে শস্য উৎপন্ন করি যা তাদের পশুরা ও তারা নিজেরা খায়? তবুও কি তারা দেখবে না। ",
  "তারা বলে, “যদি তোমরা সত্যবাদী হও তাহলে (বল) এই মীমাংসা কবে হবে?” ",
  "বল, “মীমাংসার দিন কাফেরদের ঈমান (আনয়ন) তাদের কোন কাজে আসবে না এবং তাদেরকে অবকাশও দেওয়া হবে না।” ",
  "অতএব, তাদের থেকে ফিরে এসো এবং অপেক্ষা করো, নিশ্চয়ই তারাও অপেক্ষা করছে।",
  "হে নবী! তুমি আল্লাহকে ভয় করো এবং কাফের ও মোনাফেকদের কথামতো কাজ করো না। নিশ্চয়ই আল্লাহ মহাজ্ঞানী, পরম প্রাজ্ঞ। ",
  "তোমার কাছে তোমার প্রভুর পক্ষ থেকে যে ওহী আসে তা অনুসরণ করবে। তোমরা যা করো সে সম্বন্ধে আল্লাহ অবহিত আছেন। ",
  "আর আল্লাহর ওপর ভরসা রাখবে। কর্মবিধায়ক হিসেবে আল্লাহই যথেষ্ট। ",
  "আল্লাহ কোন মানুষের জন্য তার ভিতরে দুঞ্চটি হৃৎপিণ্ড বানাননি; তোমরা তোমাদের যে স্ত্রীদের সাথে যিহার করো (যিহার হল: স্ত্রীর সাথে সম্পর্ক ছিন্ন করার জন্য তাকে বলা, “তুমি আমার কাছে আমার মায়ের পিঠের মত নিষিদ্ধ”) তাদেরকে তোমাদের মা করে দেননি এবং তোমাদের পোষ্যপুত্রদেরকে তোমাদের পুত্র করে দেননি। এগুলো হচ্ছে তোমাদের মুখের (ফালতু) কথা। আল্লাহ যথার্থ কথা বলেন এবং তিনি সঠিক পথ দেখান। ",
  "তোমরা তাদেরকে (তোমাদের পোষ্যপুুত্রদেরকে) তাদের পিতাদের নামে ডাক। এটাই আল্লাহর কাছে ন্যায্যতর। যদি তোমরা তাদের পিতৃপরিচয় না জান তাহলে তারা তোমাদের দ্বীনী ভাই ও বন্ধু (বলে গণ্য হবে)। এ ব্যাপারে তোমরা ভুল করলে তোমাদের কোন পাপ হবে না; কিন্তু ইচ্ছাকৃতভাবে অন্যায় করলে ভিন্ন কথা (পাপ হবে); তবে আল্লাহ ক্ষমাশীল, পরম দয়ালু। ",
  "নবী মুমিনদের কাছে তাদের নিজেদের চেয়ে অগ্রগণ্য এবং তাঁর সহধর্মিণীরা তাদের মা সমতুল্য। আর (উত্তরাধিকার বন্টনের ক্ষেত্রে) আল্লাহর বিধানে সাধারণ মুমিন ও মুহাজিরদের চেয়ে আত্মীয়রা একে অপরের কাছে অগ্রগণ্য। তবে তোমরা তোমাদের বন্ধুদের প্রতি সহৃদয়তা প্রদর্শন করতে পার। এটা কিতাবে (লাওহে মাহ্‌ফূযে) লিখিত আছে। ",
  "আর (স্মরণ করো) যখন আমি নবীদের থেকে অঙ্গীকার নিয়েছিলাম, বিশেষ করে তোমার থেকে এবং নূহ, ইবরাহীম, মূসা ও মরিয়মপুত্র ঈসা থেকে। আমি তাদের থেকে দৃঢ় অঙ্গীকার নিয়েছিলাম; ",
  "যাতে তিনি সত্যবাদীদেরকে তাদের সত্যবাদিতা সম্পর্কে জিজ্ঞাসা করতে পারেন। আর কাফেরদের জন্য তিনি কষ্টদায়ক শাস্তি প্রস্তুত রেখেছেন।\n",
  "হে ঈমানদারগণ! তোমাদের প্রতি আল্লাহর অনুগ্রহ স্মরণ করো, যখন (খন্দকের যুদ্ধে) তোমাদের দিকে (শত্রুপক্ষের) সৈন্যরা এসেছিল। আমি তাদের বিরুদ্ধে (ঝড়ো) বাতাস এবং এমন সেনাদল (ফেরেশতা) পাঠিয়েছিলাম যাদেরকে তোমরা দেখনি। তোমরা যা করো আল্লাহ তা দেখতে পান। ",
  "যখন তোমাদের ওপরের দিক থেকে ও তোমাদের নিচের দিক থেকে তারা (শত্রুপক্ষের সৈন্যরা) তোমাদের দিকে এসেছিল, যখন (ভয়ে তোমাদের) দৃষ্টিসমূহ নিস্তেজ হয়ে এসেছিল ও হৃৎপিণ্ডগুলো গলার কাছে চলে এসেছিল এবং তোমরা আল্লাহ সম্পর্কে নানারকম সন্দেহ পোষণ করতে শুরু করেছিলে। ",
  "সেখানেই মুমিনরা পরীক্ষায় নিপতিত হয়েছিল এবং দারুণভাবে কম্পিত হয়েছিল। ",
  "এবং যখন মোনাফেকরা ও যাদের অন্তরে ব্যাধি আছে তারা বলছিল, “আল্লাহ ও তাঁর রসূল আমাদেরকে যে প্রতিশ্রুতি দিয়েছেন তা শুধুই প্রতারণা।” ",
  "এবং যখন তাদের একদল বলেছিল, “হে ইয়াছ্‌রিববাসী (মদীনার আগের নাম ইয়াছ্‌রিব)! তোমাদের তো অবস্থানের কোন জায়গা নেই (এখানে তোমরা শত্রুর সামনে টিকতে পারবে না); অতএব, ফিরে চল।” তাদের মধ্যে একদল (ফিরে যাবার জন্য) নবীর কাছে অনুমতি চাচ্ছিল। তারা বলছিল, “আমাদের ঘরগুলো অরক্ষিত”, অথচ তা অরক্ষিত নয়; আসলে তারা পালাতেই চাচ্ছিল। ",
  "যদি নগরীর চতুর্দিক থেকে তাদের ওপর শত্রুর প্রবেশ ঘটত, তারপর তাদেরকে অরাজকতা (স্বপক্ষের বিরুদ্ধে বিদ্রোহ) করতে বলা হত, তাহলে তারা অবশ্যই তা করত। তাতে তারা খুব সামান্যই বিলম্ব করত। ",
  "অথচ তারা পূর্বেই আল্লাহর সাথে ওয়াদা করেছিল যে, তারা পৃষ্ঠপ্রদর্শন করবে না। আল্লাহর এ ওয়াদা সম্পর্কে অবশ্যই জিজ্ঞাসা করা হবে। ",
  "বল, “তোমরা মৃত্যু অথবা হত্যার ভয়ে পালিয়ে গেলেও এ পলায়ন তোমাদের কোন কাজে আসবে না। আর সে ক্ষেত্রে তোমাদেরকে সামান্যই ভোগ করতে দেওয়া হবে।” ",
  "বল, “এমন কে আছে যে তোমাদেরকে আল্লাহ থেকে রক্ষা করতে পারে যদি তিনি তোমাদের ক্ষতি করতে চান, কিংবা (তোমাদের ক্ষতি করতে পারে) যদি তিনি তোমাদেরকে অনুগ্রহ করতে চান?” তারা আল্লাহকে ছাড়া নিজেদের জন্য আর কোন অভিভাবক কিংবা সাহায্যকারী পাবে না। ",
  "আল্লাহ তোমাদের মধ্যে তাদেরকে ভাল করে জানেন, যারা (আল্লাহর পথে যুদ্ধ করতে লোকদেরকে) বাধা দেয় এবং যারা তাদের ভাইদেরকে বলে, “আমাদের কাছে এস”, অথচ তারা যুদ্ধে কমই অংশ নেয়; ",
  "(আল্লাহর পথে সাহায্য করার প্রশ্নে) তোমাদের প্রতি কৃপণ হওয়ার কারণে। আর যখন ভয় আসে তখন তুমি দেখতে পাও, তারা মৃত্যুর প্রাক্কালে মূর্ছিত ব্যক্তির ন্যায় চোখ ঘুরিয়ে তোমার দিকে তাকায়। তারপর যখন ভয় চলে যায় তখন সম্পদের লোভে তোমাদেরকে তীক্ষ্ণ ভাষায় আক্রমণ করে। এরা ঈমান আনেনি। তাই আল্লাহ এদের কর্মসমূহ নিষ্ফল করে দিয়েছেন। এটা করা আল্লাহর জন্য খুবই সহজ। ",
  "তারা মনে করে, (শত্রুপক্ষের) বাহিনীগুলো চলে যায়নি। বাহিনীগুলো যদি আবার আসে তাহলে তারা চায় মরুবাসী বেদুঈনদের মাঝে থেকে তোমাদের সংবাদ জেনে নিতে। আর তারা তোমাদের মাঝে থাকলেও সামান্যই যুদ্ধ করত।\n",
  "তোমাদের জন্য আল্লাহর রসূলের মাঝে উত্তম এক আদর্শ রয়েছে; (কেবল) তার জন্য যে আল্লাহ ও শেষ দিনের (সাক্ষাতের) আশা রাখে এবং আল্লাহকে অধিক স্মরণ করে। ",
  "মুমিনরা যখন (শত্রুপক্ষের) বাহিনীগুলোকে দেখল তখন বলল, “এ তো তাই, যার প্রতিশ্রুতি আল্লাহ ও তাঁর রসূল আমাদেরকে দিয়েছিলেন। আল্লাহ ও তাঁর রসূল সত্যই বলেছিলেন।” আর এতে তাদের ঈমান ও আনুগত্য আরো বৃদ্ধি পেল। ",
  "মুমিনদের মধ্যে কতক লোক আল্লাহর সাথে কৃত (জেহাদের) ওয়াদা পূর্ণ করেছে। তাদের মধ্যে কেউ কেউ প্রাণ দিয়েছে, আবার কেউ কেউ (প্রাণ দেওয়ার) অপেক্ষায় আছে। কিন্তু তারা (তাদের সংকল্পের) কোন পরিবর্তন করেনি; ",
  "যাতে আল্লাহ সত্যবাদীদেরকে তাদের সত্যবাদিতার পুরস্কার দিতে পারেন এবং মোনাফেকদেরকে যদি চান শাস্তি দিতে কিংবা ক্ষমা করে দিতে পারেন। নিশ্চয়ই আল্লাহ ক্ষমাশীল, পরম দয়ালু। ",
  "আল্লাহ কাফেরদেরকে তাদের ক্রোধ নিয়েই ফিরিয়ে দিলেন। তারা কোন কল্যাণ পায়নি। যুদ্ধে মুমিনদের (সাহায্য করার) জন্য আল্লাহই যথেষ্ট। আর আল্লাহ হলেন মহা শক্তিধর, পরাক্রমশালী। ",
  "কিতাবধারীদের মধ্যে যারা (মদীনার ইহুদিরা) তাদেরকে (কাফেরদেরকে) সাহায্য করেছিল আল্লাহ তাদেরকে তাদের দুর্গ থেকে নামিয়ে দিলেন এবং তাদের অন্তরে ভয় ঢুকিয়ে দিলেন। (ফলে তাদের) একদলকে তোমরা হত্যা করছ এবং একদলকে বন্দী করছ। ",
  "তিনি তোমাদেরকে তাদের ভূমি, ঘরবাড়ি ও ধন-সম্পদের উত্তরাধিকারী করেছেন এবং এমন একটি ভূখণ্ডেরও (মালিক করে দিয়েছেন), যেখানে তোমরা এর আগে যাওনি। আল্লাহ সবকিছুই করতে সক্ষম। \n",
  "হে নবী! তোমার স্ত্রীদেরকে বল, “তোমরা যদি পার্থিব জীবন ও তার চাকচিক্য চাও তাহলে এস, আমি তোমাদের ভোগের ব্যবস্থা করে দেই এবং উত্তম পন্থায় তোমাদেরকে মুক্ত করে (তালাক দিয়ে) দেই।” ",
  "“আর যদি আল্লাহ ও তাঁর রসূলকে চাও এবং পরকালের (সুখের) নিবাস প্রত্যাশা করো তাহলে আল্লাহ তোমাদের মধ্যে সৎকর্মপরায়ণাদের জন্য এক বড় পুরস্কার (জান্নাত) প্রস্তুত করে রেখেছেন।” ",
  "হে নবীর স্ত্রীগণ! তোমাদের মধ্যে কেউ যদি প্রকাশ্য অশ্লীল কাজ করে তাহলে তার শাস্তি দ্বিগুণ বাড়িয়ে দেওয়া হবে। এটা আল্লাহর জন্য সহজ।",
  "(হে নবীর স্ত্রীগণ!) তোমাদের মধ্যে যে আল্লাহ ও তাঁর রসূলের অনুগত থাকবে এবং সৎকাজ করবে আমি তাকে দুঞ্চবার তার পুরস্কার দেব। আর তার জন্য আমি এক সম্মানজনক জীবিকা (জান্নাত) প্রস্তুত করে রেখেছি। ",
  "হে নবীর স্ত্রীগণ! তোমরা তো অন্য কোন নারীর মত নও। (অতএব) তোমরা যদি মোত্তাকী হয়ে থাক তবে (অন্য লোকের সাথে) নরম করে কথা বলবে না; তাতে অন্তরে ব্যাধিগ্রস্ত কোন (পুরুষ) লোক প্রলুব্ধ হতে পারে; তবে ভদ্রভাবে কথা বলবে। ",
  "তোমরা তোমাদের ঘরে থাকবে এবং আগের অজ্ঞতাযুগের মত নিজেদের সৌন্দর্য প্রদর্শন করবে না। নামায কায়েম করবে, যাকাত দেবে এবং আল্লাহ ও তাঁর রসূলের কথা মেনে চলবে। হে নবী-পরিবারের লোকেরা! আল্লাহ তো চান তোমাদের থেকে পঙ্কিলতা দূর করতে এবং তোমাদেরকে পুরোপুরি পবিত্র করতে। ",
  "(হে নবীর স্ত্রীগণ!) তোমাদের ঘরে আল্লাহর যে আয়াতসমূহ ও জ্ঞানের কথা পাঠ করা হয় তা স্মরণ রাখবে। নিশ্চয়ই আল্লাহ পরম দয়াময় ও সর্ববিষয়ে অবগত।\n",
  "(আল্লাহর কাছে) আত্মসমর্পণকারী পুরুষ ও নারী, ঈমানদার পুরুষ ও নারী, (আল্লাহর) অনুগত পুরুষ ও নারী, সত্যবাদী পুরুষ ও নারী, ধৈর্যশীল পুরুষ ও নারী, বিনীত পুরুষ ও নারী, দানশীল পুরুষ ও নারী, রোযাদার পুরুষ ও নারী, যৌন পবিত্রতা রক্ষাকারী পুরুষ ও নারী, আল্লাহকে অধিক স্মরণকারী পুরুষ ও নারী— আল্লাহ এদের জন্য ক্ষমা ও এক মহান পুরস্কার (জান্নাত) প্রস্তুত রেখেছেন। ",
  "আল্লাহ ও তাঁর রসূল কোন কিছু সিদ্ধান্ত নিলে কোন ঈমানদার পুরুষ কিংবা নারীর পক্ষে ভিন্ন কিছু করার ক্ষমতা থাকে না। আর যে আল্লাহ ও তাঁর রসূলের অবাধ্য হয় সে স্পষ্টতই পথভ্রষ্ট হয়। ",
  "(স্মরণ করো,) যখন তুমি সেই লোকটিকে বলেছিলে (তোমার আযাদকৃত দাস যায়েদ ইবনে হারিছাকে বলেছিলে) যার প্রতি আল্লাহ অনুগ্রহ করেছেন এবং তুমিও অনুগ্রহ করেছো, “তোমার স্ত্রীকে তোমার কাছে রাখ এবং আল্লাহকে ভয় কর।” তুমি তোমার মনে একটি কথা (আল্লাহর এই সিদ্ধান্তের কথা যে, তিনি যায়েদের স্ত্রী যয়নবকে তোমার স্ত্রী করে দেবেন) লুকিয়ে রেখেছিলে যা আল্লাহ প্রকাশ করে দেবেন। (এ ক্ষেত্রে) তুমি মানুষকে ভয় করেছিলে (অর্থাৎ মানুষের এই কথাকে ভয় করেছিলে যে, মুহাম্মাদ নিজের আযাদকৃত দাসের তালাক-দেওয়া স্ত্রীকে বিয়ে করেছে), অথচ তোমার ভয় করার কথা তো আল্লাহকে। অতঃপর যায়েদ যখন তার সাথে (স্ত্রী যয়নবের সাথে) সম্পর্ক ছিন্ন করল তখন আমি তাকে তোমার সাথে বিবাহবন্ধনে আবদ্ধ করলাম; যাতে (ভবিষ্যতে) পোষ্যপুত্ররা তাদের স্ত্রীদের সাথে সম্পর্ক ছিন্ন করলে তাদের  ব্যাপারে (তাদেরকে বিয়ে করতে) মুমিনদের কোন বাধা না থাকে। আর আল্লাহর আদেশ কার্যকর হয়েই থাকে। ",
  "নবীর জন্য আল্লাহ যা বিধিবদ্ধ করে দিয়েছেন তাতে তার কোন পাপ নেই। পূর্বে যারা (যে সব নবীরা) চলে গিয়েছেন তাদের ক্ষেত্রেও একই বিধান। আল্লাহর আদেশ সুনির্ধারিত। ",
  "যারা (নবীরা) আল্লাহর বার্তা প্রচার করত ও তাঁকে ভয় করত। তারা আল্লাহ ছাড়া কাউকে ভয় করত না। হিসাব গ্রহণের জন্য আল্লাহই যথেষ্ট। ",
  "মুহাম্মদ তোমাদের পুরুষদের কারো পিতা নয় (তার কোন বয়স্ক ছেলে নেই); বরং সে আল্লাহর রসূল ও শেষ নবী। আল্লাহ সবকিছুই ভালভাবে জানেন।\n",
  "হে ঈমানদারগণ! তোমরা বেশি করে আল্লাহকে স্মরণ কর। ",
  "আর সকাল-সন্ধ্যায় তাঁর পবিত্রতা ও মহিমা বর্ণনা কর। ",
  "তিনিই তোমাদের প্রতি অনুগ্রহ করেন, আর তাঁর ফেরেশতারা তোমাদের জন্য (আল্লাহর) অনুগ্রহ প্রার্থনা করে; যাতে তিনি তোমাদেরকে অন্ধকার থেকে আলোতে বের করে আনতে পারেন। তিনি মুমিনদের প্রতি পরম দয়ালু। ",
  "যেদিন তারা আল্লাহর সাথে মিলিত হবে সেদিন তাদের (প্রতি) অভিবাদন হবে জ্ঞসালামঞ্চ (তোমাদের জন্য শান্তি)! তিনি তাদের জন্য এক মহান প্রতিদান (জান্নাত) প্রস্তুত করে রেখেছেন। ",
  "হে নবী! আমি তোমাকে পাঠিয়েছি একজন সাক্ষী, সুসংবাদদাতা ও সতর্ককারী হিসেবে; ",
  "এবং আল্লাহর আদেশে তাঁর দিকে একজন আহবানকারী ও উজ্জ্বল এক প্রদীপরূপে। ",
  "তুমি মুমিনদেরকে সুসংবাদ দাও যে, তাদের জন্য আল্লাহর পক্ষ থেকে এক বিরাট অনুগ্রহ রয়েছে। ",
  "আর কাফের ও মোনাফেকদের ইচ্ছানুযায়ী কাজ করো না, তাদের নির্যাতন উপেক্ষা করো এবং আল্লাহর ওপর ভরসা কর। কর্মবিধায়ক হিসেবে আল্লাহই যথেষ্ট। ",
  "হে ঈমানদারগণ! তোমরা ঈমানদার নারীদেরকে বিয়ে করার পর তাদেরকে স্পর্শ করার (তাদের সাথে যৌন মিলনের) আগেই  যদি তালাক দাও তাহলে তাদের ব্যাপারে তোমাদের কোন ইদ্দত গণনা করতে হবে না (তাদের কোন ইদ্দত পালন করতে হবে না)। তখন তোমরা তাদেরকে কিছু জিনিসপত্র দিয়ে সুন্দরভাবে বিদায় করবে। ",
  "হে নবী! আমি তোমার জন্য বৈধ করেছি তোমার স্ত্রীদেরকে, যাদেরকে তুমি মোহরানা দিয়েছো এবং তোমার মালিকানাধীন দাসীদেরকে, যাদেরকে আল্লাহ তোমার জন্য দান করেছেন। আর (বিয়ে করার জন্য বৈধ করেছেন) তোমার চাচাতো, ফুফাতো, মামাতো ও খালাতো বোনদেরকে যারা তোমার সাথে হিজরত করেছে এবং (বিনা মোহরানায় বিয়ে করা বৈধ করেছেন) এমন কোন মুমিন নারীকে যে নিজেকে নবীর কাছে সমর্পণ করে, যদি নবী তাকে বিয়ে করতে ইচ্ছুক হয়। (এই বিনা মোহরানায় বিয়ে করা) কেবলমাত্র তোমার জন্য (বৈধ), (সাধারণ) মুমিনদের জন্য নয়। তাদের স্ত্রী ও দাসীদের ব্যাপারে তাদের ওপর যা ধার্য করেছি তা তো আমার জানাই আছে। (মোহরানার ব্যাপারে তোমার জন্য বিশেষ ব্যবস্থা রাখা হয়েছে) যাতে তোমার কোন অসুবিধা না হয়। আল্লাহ ক্ষমাশীল, পরম দয়ালু। ",
  "তুমি তাদের মধ্য থেকে যাকে ইচ্ছা দূরে রাখতে এবং যাকে ইচ্ছা তোমার কাছে রাখতে পার। আবার যাদেরকে দূরে রেখেছো তাদের মধ্য থেকে কাউকে পেতে চাইলে তোমার কোন দোষ হবে না। এটাই শ্রেয়তর। এতে তাদের চোখ শীতল হবে, তারা দুঃখ পাবে না এবং তুমি তাদেরকে যা দেবে তাতে তারা সবাই সন্তুষ্ট থাকবে। তোমাদের অন্তরে যা আছে আল্লাহ তা জানেন। আল্লাহ মহাজ্ঞানী, সহনশীল। ",
  "এরপর (এর বাইরে) অন্য নারীরা তোমার জন্য বৈধ নয় এবং তোমার স্ত্রীদের পরিবর্তেও অন্য স্ত্রী গ্রহণ করা তোমার জন্য বৈধ নয়, অন্য নারীদের সৌন্দর্য তোমাকে মুগ্ধ করলেও; তবে তোমার মালিকানাধীন দাসীদের ক্ষেত্রে এই বিধিনিষেধ প্রযোজ্য নয়। আল্লাহ সবকিছুর ওপর সজাগ দৃষ্টি রাখেন।\n",
  "হে ঈমানদারগণ! তোমরা নবীর ঘরে প্রবেশ করো না। অবশ্য তোমাদেরকে খাদ্য গ্রহণের জন্য অনুমতি দেওয়া হলে সেখানে প্রবেশ করতে পার। তবে তা এত আগে নয় যে, খাবার সময় হওয়া পর্যন্ত অপেক্ষমান থাকবে। বরং তোমাদেরকে যখন ডাকা হবে তখনই প্রবেশ করবে। এরপর যখন খাওয়া শেষ করবে তখন বেরিয়ে পড়বে। কথাবার্তায় মশগুল হবে না। তাতে নবীর কষ্ট হয়, কিন্তু সে তোমাদেরকে (উঠিয়ে দিতে) সংকোচ করে। তবে আল্লাহ সত্যকথা বলতে সংকোচ করেন না। আর তোমরা নবীর স্ত্রীদের কাছে কোন জিনিস চাইলে তা পর্দার আড়াল থেকে চাইবে। এতে তোমাদের মন ও তাদের মন অধিকতর পবিত্র থাকবে। রসূলকে কষ্ট দেওয়া এবং তার পরে তার স্ত্রীদেরকে কখনো বিয়ে করা তোমাদের জন্য বৈধ নয়। তোমাদের এরকম কাজ আল্লাহর কাছে একটা গুরুতর অপরাধ। ",
  "তোমরা কোন কিছু প্রকাশ করো কিংবা গোপন রাখ, আল্লাহ সবকিছুই ভালভাবে জানেন। ",
  "নবীর স্ত্রীদের জন্য তাদের বাবা, ছেলে, ভাই, ভাইয়ের ছেলে, বোনের ছেলে, নিজেদের মহিলা ও মালিকানাধীন দাসদাসীদের সাথে পর্দা না করায় কোন পাপ নেই। (হে নবীর স্ত্রীগণ!) তোমরা আল্লাহকে ভয় কর। নিশ্চয়ই আল্লাহ সবকিছুরই সাক্ষী। ",
  "আল্লাহ (তাঁর) নবীকে অনুগ্রহ করেন; তাঁর ফেরেশতারাও তার জন্য (আল্লাহর) অনুগ্রহ প্রার্থনা করে। (অতএব) হে ঈমানদারগণ! তোমরাও তার জন্য (আল্লাহর) অনুগ্রহ প্রার্থনা করো এবং তাকে যথাযথভাবে সালাম জানাও। ",
  "যারা আল্লাহ ও তাঁর রসূলকে কষ্ট দেয় আল্লাহ তাদেরকে দুনিয়া ও আখেরাতে অভিশপ্ত করেন। তিনি তাদের জন্য লাঞ্ছনাকর শাস্তিও প্রস্তুত করে রেখেছেন। ",
  "আর যারা ঈমানদার নরনারীকে কোন অপরাধ ছাড়াই কষ্ট দেয় তারা অপবাদ ও স্পষ্ট পাপের বোঝা বহন করে।  \n",
  "হে নবী! তুমি তোমার স্ত্রী ও কন্যাদেরকে এবং মুমিনদের স্ত্রীদেরকে বল, তারা যেন নিজেদের গায়ে আবরণ টেনে দেয় (শরীর আচ্ছাদিত রাখে)। এতে তাদের (সম্ভ্রান্ত মহিলা হিসেবে) পরিচিত হতে সুবিধা হবে এবং উত্যক্ত না হওয়ার অধিকতর সম্ভাবনা থাকবে। আল্লাহ ক্ষমাশীল, করুণাময়। ",
  "মোনাফেকরা, অন্তরে ব্যাধিগ্রস্ত ব্যক্তিরা ও মদীনায় গুজব রটনাকারীরা যদি (তাদের অপকর্ম থেকে) বিরত না হয় তাহলে অবশ্যই আমি তাদের বিরুদ্ধে তোমাকে জাগিয়ে তুলব। অতঃপর তারা সেখানে (মদীনায়) তোমার প্রতিবেশি হিসেবে কমই থাকতে পারবে। ",
  "(তারা) অভিশপ্ত অবস্থায় (থাকবে); তাদেরকে যেখানেই পাওয়া যাবে সেখানেই ধরা হবে এবং আচ্ছা করে হত্যা করা হবে। ",
  "যারা পূর্বে অতীত হয়ে গিয়েছে তাদের ক্ষেত্রেও আল্লাহর এই রীতিই ছিল। তুমি আল্লাহর রীতির কোন পরিবর্তন পাবে না। ",
  "মানুষ তোমাকে কেয়ামত সম্পর্কে জিজ্ঞাসা করে। বল, “তার কথা কেবল আল্লাহই জানেন।” তুমি কী জান? কেয়ামত হয়তো শিগগিরই হবে। ",
  "কাফেরদেরকে আল্লাহ অভিশপ্ত করেছেন এবং তাদের জন্য জ্বলন্ত আগুন (জাহান্নাম) প্রস্তুত রেখেছেন। ",
  "তারা তার মধ্যে চিরকাল থাকবে, (এমন অবস্থায় যে, কষ্ট লাঘবের জন্য) কোন অভিভাবক কিংবা সাহায্যকারীও পাবে না। ",
  "যেদিন আগুনে তাদের মুখমণ্ডল উল্টানো হবে সেদিন তারা বলবে, “হায়, আমরা যদি (দুনিয়ায়) আল্লাহ ও রসূলের কথা মেনে চলতাম!” ",
  "তারা আরো বলবে, “হে আমাদের প্রভু! আমরা তো আমাদের নেতাদের ও বড়দের কথা মেনে চলেছিলাম, কিন্তু তারাই আমাদেরকে বিপথগামী করেছে। ",
  "হে আমাদের প্রভু! (এখন) তাদেরকে দ্বিগুণ শাস্তি দাও এবং তাদেরকে বড়রকম অভিসম্পাত দাও।”\n",
  "হে ঈমানদারগণ! তোমরা তাদের মত হয়ো না যারা মূসাকে কষ্ট দিয়েছিল। তারা (তার সম্পর্কে) যা বলেছিল আল্লাহ তাকে তা থেকে নির্দোষ প্রমাণ করেছিলেন। সে ছিল আল্লাহর কাছে মর্যাদাবান। ",
  "হে ঈমানদারগণ! তোমরা আল্লাহকে ভয় করো এবং সঠিক কথা বল; ",
  "তাহলে তিনি তোমাদের কর্মসমূহ ঠিক করে দেবেন এবং তোমাদের পাপ ক্ষমা করে দেবেন। আর কেউ আল্লাহ ও তাঁর রসূলের কথা মেনে চললে অবশ্যই সে বড় সাফল্য লাভ করবে। ",
  "আমি তো আসমান, জমিন ও পর্বতরাজির কাছে এই আমানত (আদেশ-নিষেধ পালনের দায়িত্ব) পেশ করেছিলাম। তারা তা বহন করতে অস্বীকার করল এবং একে (বহন করতে) ভয় পেল। কিন্তু মানুষ তা বহন করল। নিশ্চয়ই সে বড় অন্যায়কারী, দারুণ অজ্ঞ। ",
  "এজন্য যে, আল্লাহ মোনাফেক পুরুষ ও মোনাফেক নারী আর মুশরিক পুরুষ ও মুশরিক নারীকে শাস্তি দেবেন এবং ঈমানদার পুরুষ ও ঈমানদার নারীকে ক্ষমা করবেন। (কারণ) আল্লাহ ক্ষমাশীল ও পরম দয়ালু।",
  "সকল প্রশংসা সেই সত্তার যিনি আসমান ও জমিনের সবকিছুর মালিক। পরকালেও সকল প্রশংসা তাঁরই। তিনি প্রজ্ঞাবান, সর্বজ্ঞ। ",
  "ভূমিতে যা প্রবেশ করে, ভূমি থেকে যা বের হয়, আকাশ থেকে যা নেমে আসে আর আকাশে যা উঠে যায়, তিনি সবকিছুই জানেন। তিনিই পরম দয়ালু, ক্ষমাশীল। ",
  "কাফেররা বলে, “আমাদের ওপর কেয়ামত আসবে না।” বল, “অবশ্যই; আমার প্রভুর শপথ, তোমাদের ওপর তা আসবেই। তিনি গায়েব জানেন। আসমান কিংবা জমিনে অণু পরিমাণ বা তার চেয়ে ছোট কিংবা বড় কোন কিছুই তাঁর থেকে দূরে (তাঁর অগোচরে) নয়; বরং সবই এক স্পষ্ট গ্রন্থে (লাওহে মাহ্‌ফূযে) লিপিবদ্ধ আছে।” ",
  "(কেয়ামত অবশ্যই আসবে) কেননা, যারা ঈমানদার ও সৎকর্মপরায়ণ তাদেরকে তিনি পুরস্কার দেবেন। তাদের জন্য রয়েছে ক্ষমা আর সম্মানজনক জীবিকা। ",
  "তবে যারা আমার আয়াতসমূহকে ব্যর্থ প্রমাণের চেষ্টা করে তাদের জন্য রয়েছে এক ভয়ানক যন্ত্রণাদায়ক শাস্তি। ",
  "আর যাদেরকে জ্ঞান দেওয়া হয়েছে তারা জানে, তোমার কাছে তোমার প্রভুর পক্ষ থেকে নাযিলকৃত কোরআন সত্য; এবং তা পরাক্রমশালী ও সমস্ত প্রশংসার অধিকারী আল্লাহর পথ দেখায়। ",
  "অবিশ্বাসীরা বলে, “আমরা কি তোমাদেরকে এমন এক ব্যক্তির (মুহাম্মদ) সন্ধান দেব যে তোমাদেরকে বলবে: তোমাদের দেহ (কবরের মাটিতে) সম্পূর্ণরূপে ছিন্ন-বিচ্ছিন্ন হয়ে মিশে গেলেও আবার তোমাদেরকে নতুনভাবে সৃষ্টি করা হবে?” ",
  "সে কি আল্লাহ সম্পর্কে মিথ্যা বানিয়ে বলেছে, নাকি তার মধ্যে পাগলামি আছে? (কখনও নয়) বরং যারা পরকাল বিশ্বাস করে না তারাই আযাবে (নিশ্চিত আযাবের অপেক্ষায়) ও দারুণ বিভ্রান্তির মধ্যে আছে। ",
  "তারা কি তাদের সামনের ও পেছনের আকাশ ও ভূমির দিকে তাকিয়ে দেখে না? আমি যদি ইচ্ছা করি তাহলে তাদেরকে সহ ভূমি দাবিয়ে দেব অথবা আকাশের একটি খণ্ড তাদের ওপর ফেলে দেব। এর মধ্যে প্রত্যেক তওবাকারী বান্দার জন্য অবশ্যই কোন নিদর্শন রয়েছে।\n",
  "আমি দাউদকে আমার পক্ষ থেকে অনুগ্রহ দান করেছিলাম। (বলেছিলাম,) হে পর্বতরাজি! তোমরা তার (দাউদের) সাথে আমার মহিমা বর্ণনা কর। আর হে পাখিরা! তোমরাও। আমি তার জন্য লোহাকেও নরম করে দিয়েছিলাম। ",
  "(আর বলেছিলাম,) “প্রশস্ত বর্ম তৈরী করো, (তাতে) পরিমাপমত আংটা লাগাও আর সৎকাজ কর। তোমরা যা কিছু করো আমি তা দেখতে পাই।” ",
  "সোলায়মানের জন্য বাতাসকে তার আজ্ঞানুবর্তী করে দিয়েছিলাম, যার সকাল একমাস আর বিকেল একমাস (সকাল-বিকেল মিলে সারাদিনে বাতাসের সাহায্যে সে দুইমাসের পথ অতিক্রম করতে পারত)। আমি তার জন্য (গলিত) তামার একটি ঝরনা প্রবাহিত করেছিলাম। কতক জ্বিন তার সামনেই তার প্রভুর নির্দেশে কাজ করত। তাদের মধ্যে কেউ আমার আদেশের অন্যথা করলে আমি তাকে জ্বলন্ত আগুনের (জাহান্নামের) শাস্তি আস্বাদন করাব। ",
  "সোলায়মান যা চাইত জ্বিনেরা তার জন্য তাই তৈরী করে দিত। এসব জিনিসের মধ্যে রয়েছে: বড় বড় কোঠা, ভাস্কর্য, হাউজের মত বড় বড় গামলা ও মজবুত ডেগ। (আমি বলেছিলাম,) “হে দাউদের পরিবার! তোমরা কৃতজ্ঞতার সাথে কাজ কর।” তবে আমার বান্দাদের মধ্যে অল্পসংখ্যকই কৃতজ্ঞ। ",
  "তারপর যখন আমি সোলায়মানের মৃত্যু ঘটালাম তখন জ্বিনদেরকে কেউ তার মৃত্যুর কথা জানাতে পারেনি, একমাত্র মাটির পোকা র্(ঘুণ) ছাড়া, যা তার লাঠিটি খেয়ে ফেলছিল। অতঃপর সে যখন পড়ে গেল তখন জ্বিনেরা বুঝতে পারল যে, তারা যদি গায়েব জানত (আগেই সোলায়মানের মৃত্যুর কথা জানতে পারত) তাহলে তারা (এতদিন) লাঞ্ছনাকর শাস্তির মধ্যে অবস্থান করত না (ইচ্ছার বিরুদ্ধে নির্মাণকাজে নিয়োজিত থাকত না)। ",
  "সাবা গোত্রের জন্য তাদের বাসস্থানে একটি নিদর্শন ছিল: দুটো বাগান, (একটি) ডান দিকে ও (একটি) বাম দিকে। (তাদেরকে বলা হয়েছিল,) “তোমাদের প্রভুর দেওয়া জীবিকা থেকে আহার করো এবং তাঁর প্রতি কৃতজ্ঞতা প্রকাশ কর।” এক সুন্দর ভূখণ্ড ও এক ক্ষমাশীল প্রভু। ",
  "অতঃপর তারা (আল্লাহর আনুগত্য থেকে) মুখ ফিরিয়ে নিল। তখন আমি তাদের বিরুদ্ধে বাঁধ-ভাঙ্গা ঢল পাঠালাম এবং তাদের বাগানদুটোকে এমন দুটো বাগানে পরিবর্তন করে দিলাম যাতে উৎপন্ন হল বিস্বাদ ফলমূল, ঝাউগাছ ও সামান্য কিছু কুলগাছ। ",
  "তাদের কুফরি করার কারণে আমি তাদেরকে ঐ শাস্তি দিয়েছিলাম। অকৃতজ্ঞ ব্যতীত কাউকে আমি (এমন) শাস্তি দেই না। ",
  "তাদের (সাবা জনপদের) ও (সিরিয়ায়) যে সব জনপদে আমি বরকত দিয়েছিলাম তাদের মাঝখানে আরো দৃশ্যমান জনপদ স্থাপন করলাম এবং সেখানে ভ্রমণ ধার্য করে দিলাম। (বললাম), “তোমরা সেখানে রাতে ও দিনে নিরাপদে ভ্রমণ কর।” ",
  "কিন্তু তারা বলল, “হে আমাদের প্রভু! আমাদের সফরের মাঝখানের ব্যবধান বাড়িয়ে দাও।” তারা তাদের নিজেদের প্রতি জুলুম করেছিল। আমি তাই তাদেরকে কাহিনিতে পরিণত করেছি এবং তাদেরকে একেবারে ছিন্নভিন্ন করে দিয়েছি। এর মধ্যে প্রত্যেক ধৈর্যশীল ও কৃতজ্ঞ ব্যক্তির জন্য অবশ্যই নিদর্শন রয়েছে। ",
  "তাদের ব্যাপারে ইবলীস তার চিন্তা (তাদেরকে বিভ্রান্ত করার পরিকল্পনা) সত্য প্রমাণিত করল। ফলে মুমিনদের একটি দল বাদে সবাই তার পথ অনুসরণ করল। ",
  "(মূলত) তাদের ওপর তার (শয়তানের) কোন কর্তৃত্ব ছিল না; তবে (তার সাফল্যের কারণ এই যে,) আমি চেয়েছি, কে পরকালে বিশ্বাস করে আর কে তার ব্যাপারে সন্দিহান, তা পরীক্ষা করতে। তোমার প্রভু সবকিছুরই সংরক্ষণকারী।\n",
  "বল, “তোমরা আল্লাহ ব্যতীত যাদেরকে উপাস্য মনে করতে তাদেরকে ডাক। তারা আসমানে ও জমিনে অণু পরিমাণ বস্তুরও মালিক নয়, সেখানে তাদের কোন অংশও নেই এবং তাদের মধ্যে তাঁর (আল্লাহর) কোন সহায়কও নেই।” ",
  "তাঁর কাছে সুপারিশ কারো উপকারে আসবে না, কেবল ঐ ব্যক্তি ছাড়া যার জন্য তিনি (সুপারিশ করার) অনুমতি দেবেন। অবশেষে যখন তাদের অন্তর থেকে ভয় দূর হবে তখন তারা (একে অপরকে) বলবে, “তোমাদের প্রভু কী বললেন?” উত্তরে তারা বলবে, “তিনি সত্য বলেছেন। তিনি সর্বোচ্চ, মহামহিম।” ",
  "বল, “আসমান ও জমিন থেকে কে তোমাদের জীবিকার ব্যবস্থা করে?” বল, “আল্লাহ। আর আমরা অথবা তোমরা অবশ্যই সঠিক পথে অথবা স্পষ্ট বিভ্রান্তিতে আছি।” ",
  "বল, “আমরা যে অপরাধ করি সে সম্পর্কে তোমাদেরকে জিজ্ঞাসা করা হবে না এবং তোমরা যা করো সে সম্পর্কেও আমাদেরকে জিজ্ঞাসা করা হবে না।” ",
  "বল, “আমাদের প্রভু (কেয়ামতের দিন) আমাদেরকে একত্রিত করবেন, অতঃপর তিনি আমাদের মধ্যে সঠিকভাবে (বিরোধ) মীমাংসা করে দেবেন। তিনিই বড় মীমাংসাকারী, মহাজ্ঞানী।” ",
  "বল, “তোমরা যাদেরকে শরীক হিসেবে তাঁর সাথে যুক্ত করেছো তাদেরকে আমাকে দেখাও তো। কিছুতেই না (আল্লাহর কোন শরীক নেই), বরং তিনিই পরাক্রম-শালী, প্রজ্ঞাময় আল্লাহ।” ",
  "আমি তো তোমাকে সব মানুষের জন্য সুসংবাদদাতা ও সতর্ককারীরূপে পাঠিয়েছি; কিন্তু অধিকাংশ মানুষ (তা) জানে না। ",
  "তারা বলে, “তোমরা যদি সত্যবাদী হও তাহলে বল, এই ওয়াদা কখন বাস্তবায়িত হবে?” ",
  "বল, “তোমাদের জন্য একটি দিনের নির্ধারিত সময় আছে, যাকে তোমরা এক মুহূর্তের জন্যও বিলম্বিত করতে কিংবা এগিয়ে আনতে পার না।”\n",
  "কাফেররা বলে, “আমরা এই কোরআনে বিশ্বাস করব না, এর পূর্বের কিতাবেও নয়।” এই জালেমদেরকে যখন তাদের প্রভুর সামনে দাঁড় করানো হবে তখন তুমি যদি (তাদেরকে) দেখতে! তারা তখন পরস্পর বাদানুবাদ করবে। যাদেরকে দুর্বল মনে করা হত তারা অহংকারীদেরকে বলবে, “যদি তোমরা না হতে তাহলে অবশ্যই আমরা ঈমানদার হতাম।” ",
  "অহংকারীরা দুর্বলদেরকে বলবে, “তোমাদের কাছে হেদায়েত আসার পর আমরা কি তোমাদেরকে তা গ্রহণ করতে বাধা দিয়েছিলাম? তোমরাই বরং পাপী ছিলে।” ",
  "দুর্বলরা অহংকারীদেরকে বলবে, “বরং (এটা তো তোমাদেরই) রাতের ও দিনের চক্রান্ত (ছিল), যখন আমাদেরকে আদেশ দিতে, যেন আমরা আল্লাহকে অস্বীকার করি এবং তাঁর শরীক সাব্যস্ত করি।” তারা যখন শাস্তি দেখতে পাবে তখন অনুতাপ গোপন রাখবে। আর আমি কাফেরদের গলায় বেড়ি পরাব। তাদেরকে তাদের কর্মেরই প্রতিফল দেওয়া হবে। ",
  "আমি যখনই কোন জনপদে কোন সতর্ককারী পাঠিয়েছি তখনই তার বিত্তবান বাসিন্দারা বলেছে, “তোমাদেরকে যা নিয়ে পাঠানো হয়েছে আমরা তা বিশ্বাস করি না।” ",
  "তারা আরো বলেছে, “আমরা অধিকতর ধন-সম্পদ ও সন্তান-সন্ততির অধিকারী; তাই আমাদেরকে শাস্তি দেওয়া হবে না।” ",
  "বল, “আমার প্রভু যার জন্য ইচ্ছা করেন জীবিকা বাড়িয়ে দেন ও (যার জন্য ইচ্ছা করেন তা) সীমিত করেন; কিন্তু অধিকাংশ মানুষ (তা) জানে না।”\n",
  "তোমাদের ধন-সম্পদ ও সন্তান-সন্ততি তোমাদেরকে আমার নিকটবর্তী করবে না, যারা ঈমান এনেছে ও সৎকাজ করেছে তারা ব্যতীত। তাদের জন্য রয়েছে তাদের কর্মের দ্বিগুণ প্রতিদান। এবং তারা সুউচ্চ বাসস্থানে (জান্নাতে) নিরাপদে থাকবে। ",
  "আর যারা আমার আয়াতসমূহকে ব্যর্থ প্রমাণের চেষ্টা করে তাদেরকে শাস্তির সামনে হাজির করা হবে। ",
  "বল, “আমার প্রভু তাঁর বান্দাদের মধ্যে যার জন্য ইচ্ছা করেন জীবিকা বাড়িয়ে দেন ও (যার জন্য ইচ্ছা করেন তা) সীমিত করেন। তোমরা (আল্লাহর রাস্তায়) যা কিছু ব্যয় করো তিনি তা আবার দিয়ে দেন (তার বিনিময় দিয়ে তা পুষিয়ে দেন)। তিনি শ্রেষ্ঠ রিজিকদাতা। ",
  "(সেদিনের কথা স্মরণ করো) যেদিন তিনি তাদের সবাইকে একত্রিত করবেন এবং ফেরেশতাদেরকে জিজ্ঞেস করবেন, “এরা কি তোমাদের পূজা করত?” ",
  "ফেরেশতারা বলবে, “তুমি মহীয়ান! তুমিই আমাদের মিত্র, ওরা নয়। ওরা বরং জ্বিনদের পূজা করত। ওদের অধিকাংশ তাদের প্রতি বিশ্বাসী।” ",
  "অতএব, আজ তোমাদের কেউ কারো কোন উপকার কিংবা ক্ষতি করার মালিক নয়। আমি জালেমদেরকে বলব, “সেই আগুনের (জাহান্নামের) শাস্তি আস্বাদন করো যাকে তোমরা মিথ্যা বলতে।” ",
  "যখন তাদের কাছে আমার স্পষ্ট আয়াতসমূহ পাঠ করা হয় তখন তারা (পাঠকারী রসূল সম্পর্কে) বলে, “এ তো এমনই এক লোক যে তোমাদেরকে তোমাদের বাপ-দাদার উপাস্যদের (উপাসনা) থেকে ফেরাতে চায়।” তারা আরো বলে, “এ তো বানানো মিথ্যা ছাড়া কিছু নয়।” কাফেরদের কাছে যখন সত্য এল তখন তারা সে সম্পর্কে বলল, “এ তো এক স্পষ্ট যাদু”। ",
  "তাদেরকে কোন কিতাব দেইনি যা তারা পড়বে এবং তোমার পূর্বে তাদের কাছে কোন সতর্ককারীও পাঠাইনি। ",
  "তাদের পূর্ববর্তীরাও অবিশ্বাস করেছিল। আমি তাদেরকে যা দিয়েছিলাম এরা তো তার দশভাগের এক ভাগও পায়নি। তারপরও তারা আমার রসূলদেরকে মিথ্যা বলেছিল। অতএব, কেমন (ভয়ানক) ছিল আমার শাস্তি!\n",
  "বল, “আমি তোমাদেরকে একটি (কাজের) উপদেশ দিচ্ছি: তোমরা আল্লাহর জন্য দুঞ্চজন দুঞ্চজন করে ও একজন একজন করে দাঁড়িয়ে যাও, তারপর চিন্তা করো; তোমাদের সঙ্গীর মধ্যে কোন পাগলামি নেই। সে তো এক কঠিন শাস্তির সামনে তোমাদের জন্য একজন সতর্ককারী মাত্র।” ",
  "বল, “আমি তোমাদের কাছে যে প্রতিদান চাইতে পারতাম তা তোমাদেরই থাক। (আমি তো তোমাদের কাছে কোন প্রতিদান চাইনি)। আমার প্রতিদান (পুরস্কার) দেবেন তো আল্লাহ। তিনি সবকিছুরই সাক্ষী।” ",
  "বল, “আমার প্রভু সত্য (ওহী) প্রেরণ করেন। তিনি অদৃশ্য বিষয়সমূহ ভাল করে জানেন।” ",
  "বল, “সত্য এসে গেছে। আর মিথ্যা না পারে (কোন কিছু) নতুন সৃষ্টি করতে, আর না পারে (কোন সৃষ্টির) পুনরাবৃত্তি করতে।” ",
  "বল, “আমি যদি বিপথগামী হই তাহলে নিজের ক্ষতির জন্যই বিপথগামী হব (তাতে আমার নিজেরই ক্ষতি হবে)। আর যদি সুপথে থাকি তাহলে তা এজন্য যে, আমার কাছে আমার প্রভু ওহী পাঠিয়ে থাকেন। তিনি সবকিছু শোনেন, (সবার) কাছেই থাকেন।” ",
  "যদি তুমি (কেয়ামতে তাদেরকে সেই অবস্থায়) দেখতে, যখন তারা ভীতসন্ত্রস্ত হবে এবং পালাতেও পারবে না! আর নিকটবর্তী কোন জায়গা থেকে তাদেরকে ধরে আনা হবে। ",
  "তারা বলবে, “আমরা তার (সত্যের) প্রতি ঈমান আনলাম।” কিন্তু এত দূর থেকে তারা (তার) নাগাল পাবে কীভাবে? ",
  "অথচ আগে (দুনিয়ায়) তারা তা অবিশ্বাস করেছিল। তারা দূর থেকে অদৃশ্য বিষয়ে আন্দাজে মন্তব্য করত। ",
  "তাদের ও তারা যা চায় তার মধ্যে অন্তরাল সৃষ্টি করা হয়েছে, যেমন পূর্বে তাদের সতীর্থদের ক্ষেত্রেও করা হয়েছিল। নিশ্চয়ই তারা বিভ্রান্তিকর সন্দেহে নিপতিত ছিল।",
  "আসমান ও জমিনের সৃষ্টিকর্তা আল্লাহর জন্য সকল প্রশংসা; যিনি দুই দুই, তিন তিন ও চার চার ডানাবিশিষ্ট ফেরেশতাদেরকে বার্তাবাহক করেছেন। তিনি (তাঁর) সৃষ্টির মধ্যে যা চান বৃদ্ধি করেন। নিশ্চয়ই আল্লাহ সবকিছু করতে সক্ষম। ",
  "আল্লাহ মানুষের জন্য (তাঁর) অনুগ্রহ থেকে যা খুলে দেন তা কেউ ধরে রাখতে পারে না, আবার তিনি যা ধরে রাখেন তারপর তা কেউ খুলে দিতে পারে না। তিনি পরাক্রমশালী, প্রজ্ঞাময়। ",
  "হে মানুষ! তোমরা তোমাদের প্রতি আল্লাহর নেয়ামত স্মরণ কর। (ভেবে দেখ,) আল্লাহ ছাড়া কোন সৃষ্টিকর্তা আছে কি, যে তোমাদেরকে আসমান ও জমিন থেকে জীবিকা দান করে? তিনি ছাড়া কোন উপাস্য নেই। অতএব, কীভাবে তোমরা (তাঁর থেকে) ফিরে যাচ্ছ? ",
  "এরা যদি তোমার প্রতি মিথ্যা আরোপ করে তাহলে মনে করবে, তোমার পূর্বেও রসূলদের প্রতি মিথ্যা আরোপ করা হয়েছিল। আল্লাহর কাছেই যাবতীয় বিষয় ফিরিয়ে নেওয়া হবে। ",
  "হে মানুষ! নিশ্চয়ই আল্লাহর ওয়াদা সত্য; অতএব, পার্থিব জীবন যেন তোমাকে ধোঁকায় না ফেলে। তেমনি বড় ধোঁকাবাজ (শয়তান) যেন তোমাকে আল্লাহ সম্পর্কে ধোঁকা দিতে না পারে। ",
  "শয়তান তোমাদের শত্রু; তাই তাকে শত্রুই মনে করবে। সে তার দলকে জাহান্নামের অধিবাসী হওয়ার জন্য ডাকে। ",
  "যারা কাফের তাদের জন্য কঠোর শাস্তি রয়েছে। আর যারা ঈমানদার ও সৎকর্মশীল তাদের জন্য রয়েছে ক্ষমা আর মহান এক পুরস্কার (জান্নাত)।\n",
  "যাকে তার মন্দ কাজ শোভনীয় করে দেখানো হয় এবং সে নিজেও তাকে ভাল মনে করে সে কি (তার সমান যে সঠিক পথে আছে)? নিশ্চয়ই আল্লাহ যাকে চান বিপথগামী করেন এবং যাকে চান সঠিক পথ দেখান। অতএব, তাদের জন্য আক্ষেপে যেন তোমার প্রাণ চলে না যায়। তারা যা কিছু করে আল্লাহ তা ভাল করে জানেন। ",
  "আল্লাহই বাতাস পাঠিয়ে দেন। এই বাতাস মেঘ উড়িয়ে আনে। আমি তা কোন মৃত (শুষ্ক) ভূখণ্ডের দিকে নিয়ে যাই এবং তার সাহায্যে ভূমিকে তার মৃত্যুর পর জীবিত করি (শুষ্ক ভূমিকে সজীব করে তুলি)। এভাবেই পুনরুত্থান হবে (মৃত্যুর পর আবার জীবিত করে উঠানো হবে)। ",
  "যে সম্মান চায় তার জানা উচিত, আল্লাহর জন্যই সকল সম্মান। তাঁরই দিকে সৎবাক্য আরোহণ করে এবং সৎকর্ম তাকে (সৎবাক্যকে) উঠিয়ে দেয়। (সৎকর্ম ব্যতীত শুধু সৎবাক্য আল্লাহর কাছে পৌঁছে না।) যারা খারাপ কাজের চক্রান্ত করে তাদের জন্য কঠিন শাস্তি রয়েছে। তাদের চক্রান্ত ব্যর্থ হবেই। ",
  "আল্লাহ তোমাদেরকে মাটি ও বীর্য থেকে সৃষ্টি করেছেন (প্রথম মানুষকে মাটি থেকে ও তার বংশধরদেরকে বীর্য থেকে সৃষ্টি করেছেন), তারপর তোমাদেরকে (নারী-পুরুষের) জোড়া বানিয়েছেন। নারী যে গর্ভধারণ করে ও সন্তান প্রসব করে তা আল্লাহর জ্ঞাতসারেই হয়। বয়স্ক ব্যক্তি যে অধিক বয়স পায় কিংবা তার বয়স থেকে যা হ্রাস করা হয় তাও কিতাবে (লাওহে মাহ্‌ফূযে) লিখিত আছে। নিশ্চয়ই এটা আল্লাহর পক্ষে সহজ। ",
  "দুঞ্চটি সমুদ্র একরকম হয় না। একটি (একটির পানি) সুমিষ্ট ও সুপেয় এবং অন্যটি লোনা ও তিতা। প্রত্যেকটি থেকে তোমরা তাজা মাংস (মাছ) আহার করো এবং তোমাদের পরিধানের অলংকার (মণিমুক্তা) আহরণ কর। তুমি তাতে (তার) বুক চিরে জাহাজ চলতে দেখ, যাতে তোমরা তাঁর অনুগ্রহ অন্বেষণ করতে পার এবং যাতে তোমরা (তাঁর প্রতি) কৃতজ্ঞতা প্রকাশ কর। ",
  "তিনি রাতকে দিনের মধ্যে প্রবেশ করান ও দিনকে রাতের মধ্যে প্রবেশ করান। (অর্থাৎ নির্দিষ্ট নিয়মে সূর্যের চতুর্দিকে পৃথিবীর আবর্তনের কারণে ছোট-হওয়া রাতের হ্রাসকৃত সময় দিনের সময়ের সাথে যোগ করে দিনকে বড় করেন এবং ছোট-হওয়া দিনের হ্রাসকৃত সময় রাতের সময়ের সাথে যোগ করে রাতকে বড় করেন।) তিনি সূর্য ও চনদ্রকে (নিয়মের) অধীন করে দিয়েছেন। প্রত্যেকটি (নিজ নিয়মে) একটি নির্দিষ্ট মেয়াদ পর্যন্ত ছুটে চলেছে। ইনিই আল্লাহ, তোমাদের প্রভু। রাজত্ব (কর্তৃত্ব) তাঁরই। তিনি ব্যতীত তোমরা যাদেরকে ডাক তারা তো খেজুর-বীচির পাতলা আবরণেরও মালিক নয়। ",
  "তোমরা তাদেরকে ডাকলে তারা তোমাদের ডাক শোনে না। শোনলেও, তোমাদের ডাকে সাড়া দেয় না। কেয়ামতের দিন তারা তোমাদের শির্‌ক (তোমরা যে তাদেরকে আল্লাহর শরীক করেছিলে তা) অস্বীকার করবে। আর মহাবিজ্ঞের (আল্লাহর) ন্যায় কেউ তোমাকে অবহিত করবে না।\n",
  "হে মানুষ! তোমরা তো আল্লাহর মুখাপেক্ষী; কিন্তু আল্লাহ অমুখাপেক্ষী, প্রশংসিত। ",
  "তিনি যদি ইচ্ছা করেন তাহলে তোমাদেরকে সরিয়ে (তোমাদের জায়গায়) এক নতুন সৃষ্টি নিয়ে আসবেন। ",
  "এটা আল্লাহর পক্ষে কঠিন কিছু নয়। ",
  "কোন বোঝা বহনকারী অন্যের বোঝা বহন করবে না। আর গুরুতর ভারগ্রস্ত কেউ তার ভার বহনের জন্য অন্যকে ডাকলে তার কিছুই বহন করা হবে না, যদি সে নিকটাত্মীয়ও হয়। তুমি তো কেবল তাদেরকেই সতর্ক করতে পার যারা তাদের প্রভুকে না দেখেও ভয় করে এবং নামায কায়েম করে। যে নিজেকে পরিশোধন করে সে তো নিজের (কল্যাণের) জন্যই তা করে। আর আল্লাহর কাছেই (সকলের) প্রত্যাবর্তন। ",
  "সমান নয় অন্ধ আর দৃষ্টিমান; ",
  "সমান নয় অন্ধকার আর আলো; ",
  "সমান নয় ছায়া আর রোদ; ",
  "এবং সমান নয় জীবিত আর মৃত। আল্লাহ যাকে চান শোনাতে পারেন, কিন্তু যারা কবরে আছে তাদেরকে তুমি শোনাতে পার না। ",
  "তুমি তো কেবল একজন সতর্ককারী। ",
  "আমি তো তোমাকে পাঠিয়েছি সত্যসহ একজন সুসংবাদদাতা ও সতর্ককারীরূপে। এমন কোন জাতি নেই যাদের মধ্যে কোন সতর্ককারী আসেনি। ",
  "যদি তারা তোমার প্রতি মিথ্যা আরোপ করে তাহলে (কিছু মনে করোনা, কারণ) তাদের পূর্ববর্তীরাও (তাদের রসূলদের প্রতি) মিথ্যা আরোপ করেছিল। তাদের রসূলগণ তাদের কাছে স্পষ্ট নিদর্শন, সহীফা ও আলোকপ্রদ গ্রন্থ নিয়ে এসেছিল। ",
  "অতঃপর আমি কাফেরদেরকে পাকড়াও করেছিলাম। তখন কেমন ছিল আমার শাস্তি!\n",
  "তুমি কি দেখনি যে, আল্লাহ আকাশ থেকে বৃষ্টি বর্ষণ করেছেন। অতঃপর তার সাহায্যে আমি বিভিন্ন বর্ণের ফলমূল উৎপন্ন করেছি। আর পাহাড়ের মধ্যে আছে সাদা, লাল বিভিন্ন বর্ণের গিরিপথ এবং কালো কালো পাহাড়। ",
  "এমনিভাবে বিভিন্ন বর্ণের মানুষ, জীবজন্তু ও চতুষ্পদ পশু আছে। আল্লাহর বান্দাদের মধ্যে কেবল জ্ঞানীরাই তাঁকে ভয় করে। নিশ্চয়ই আল্লাহ পরাক্রমশালী, ক্ষমাশীল। ",
  "যারা আল্লাহর কিতাব পাঠ করে, নামায কায়েম করে আর আমি তাদেরকে যা দান করেছি তা থেকে গোপনে ও প্রকাশ্যে ব্যয় করে তারা এমন এক ব্যবসা আশা করে যা নষ্ট হবে না; ",
  "এজন্য যে, তিনি তাদেরকে তাদের কর্মফল পুরোপুরি দেবেন এবং নিজ অনুগ্রহে আরো বেশি দেবেন। নিশ্চয়ই তিনি ক্ষমাশীল, প্রতিদানদাতা। ",
  "আমি তোমার কাছে যে কিতাব অবতীর্ণ করেছি তা সত্য এবং তার পূর্ববর্তী কিতাবের সমর্থক। নিশ্চয়ই আল্লাহ তাঁর বান্দাদের সবকিছু জানেন ও দেখেন। ",
  "অতঃপর আমি আমার বান্দাদের মধ্য থেকে যাদেরকে পছন্দ করেছি তাদেরকে কিতাবের উত্তরাধিকারী করেছি। তবে তাদের মধ্যে কেউ নিজের প্রতি জুলুমকারী, কেউ মধ্যপন্থা অবলম্বনকারী এবং কেউ আল্লাহর হুকুমে কল্যাণকর কাজকর্মে অগ্রগামী। এটা (কিতাবের উত্তরাধিকার) একটা বড় অনুগ্রহ। ",
  "তারা (কল্যাণকর কাজকর্মে অগ্রগামীরা) স্থায়ী জান্নাতে প্রবেশ করবে। সেখানে তাদেরকে সোনার কাঁকন ও মুক্তার অলংকার পরানো হবে। সেখানে তাদের পোশাক হবে রেশমের। ",
  "আর তারা বলবে, “প্রশংসা আল্লাহর, যিনি আমাদের দুঃখ দূর করে দিয়েছেন। নিশ্চয়ই আমাদের প্রভু ক্ষমাশীল, প্রতিদানদাতা।” ",
  "যিনি নিজ অনুগ্রহে আমাদেরকে স্থায়ী বসবাসের ঘর দিয়েছেন; যেখানে কোন কষ্ট আমাদেরকে স্পর্শ করে না এবং যেখানে কোন ক্লান্তি আমাদেরকে স্পর্শ করে না। ",
  "কিন্তু যারা অবিশ্বাস করেছে তাদের জন্য রয়েছে জাহান্নামের আগুন। তাদের মৃত্যুরও ফয়সালা দেওয়া হবে না যে, তারা মরে যাবে; এবং তাদের থেকে জাহান্নামের শাস্তিও লাঘব করা হবে না। এভাবেই আমি প্রত্যেক অবিশ্বাসীকে শাস্তি দিয়ে থাকি। ",
  "সেখানে তারা আর্ত চিৎকার করে বলবে, “হে আমাদের প্রভু! আমাদেরকে (জাহান্নাম থেকে) বের করো, আমরা ভাল কাজ করব, আগে যা করতাম তা থেকে অন্য কিছু।” (আল্লাহ বলবেন,) “আমি কি তোমাদেরকে ততটুকু বয়স দিয়েছিলাম না, যাতে কেউ উপদেশ গ্রহণ করতে চাইলে উপদেশ গ্রহণ করতে পারত? তোমাদের কাছে তো সতর্ককারীও এসেছিল। অতএব, (শাস্তি) আস্বাদন কর। জালেমদের জন্য কোন সাহায্যকারী নেই।”\n",
  "আল্লাহ আসমান ও জমিনের অদৃশ্য বিষয় অবগত আছেন। তিনি অন্তরের বিষয় সম্পর্কেও ভালভাবে অবহিত রয়েছেন। ",
  "তিনিই তোমাদেরকে পৃথিবীতে প্রতিনিধি করেছেন। অতএব, যে কুফরি করবে তার কুফরির পরিণতি তার ওপর বর্তাবে। আর কাফেরদের কুফরি তাদের জন্য কেবল তাদের প্রভুর ঘৃণাই বৃদ্ধি করে এবং কাফেরদের কুফরি কেবল তাদের ক্ষতিই বাড়ায়। ",
  "বল, “আল্লাহ ব্যতীত তোমরা যাদেরকে ডাক, তোমাদের সেই শরীকদের কথা কি ভেবে দেখেছো? তোমরা আমাকে দেখাও তো, তারা পৃথিবীতে কী সৃষ্টি করেছে? নাকি আসমানে তাদের কোন অংশ আছে?” নাকি আমি তাদেরকে কোন কিতাব দিয়েছি যে তারা তার প্রমাণের ওপর রয়েছে? আসলে জালেমরা কেবল একে অন্যকে প্রতারণামূলক ওয়াদা দিয়ে থাকে। ",
  "আল্লাহ আসমান ও জমিনকে ধরে রাখেন, যাতে তারা স্থানচ্যুত না হয়। আর যদি তারা স্থানচ্যুত হয় তাহলে তাঁর পরে (তিনি ছাড়া) কেউ তাদেরকে ধরে রাখতে পারবে না। তিনি সহনশীল, ক্ষমাপরায়ণ। ",
  "তারা দৃঢ়তার সাথে আল্লাহর শপথ করে বলেছিল যে, যদি তাদের কাছে কোন সতর্ককারী (রসূল) আসে তাহলে অবশ্যই তারা যে কোন জাতির চেয়ে সৎপথের বেশি অনুসারী হবে। অতঃপর যখন তাদের কাছে (সত্যই) একজন সতর্ককারী (মুহাম্মাদ স.) এল তখন তারা বেশি করে বিমুখ হল; ",
  "দুনিয়ায় অহংকার ও কুচক্রের কারণে। তবে কুচক্র তার হোতাদেরকেই পরিবেষ্টন করে। তবে কি তারা পূর্ববর্তীদের (ক্ষেত্রে প্রয়োগকৃত শাস্তির) বিধানেরই প্রতীক্ষা করছে? তাহলে তুমি আল্লাহর বিধানে কোন পরিবর্তন পাবে না এবং আল্লাহর বিধানে কোন ব্যতিক্রমও পাবে না। ",
  "এরা কি দুনিয়ায় ঘুরে দেখেনি? তাহলে তো দেখতে পেত, এদের পূর্ববর্তীদের পরিণতি কেমন হয়েছিল। তারা তো এদের চেয়ে বেশি শক্তিশালী ছিল। আসমান ও জমিনের কোন কিছুই আল্লাহকে অপারগ করতে পারে না। নিশ্চয়ই তিনি মহাজ্ঞানী, পরম শক্তিমান। ",
  "আল্লাহ যদি মানুষকে তাদের কৃতকর্মের জন্য (কড়াকড়িভাবে) পাকড়াও করতেন তাহলে দুনিয়ার বুকে চলমান কাউকেই রাখতেন না। বস্তুত তিনি তাদেরকে এক নির্দিষ্ট সময় পর্যন্ত অবকাশ দিয়ে থাকেন। যখন তাদের সেই নির্দিষ্ট সময় এসে যায় তখন আল্লাহ তাঁর বান্দাদেরকে ভালভাবেই দেখতে পান। (অর্থাৎ তখন তাদের বিরুদ্ধে ব্যবস্থা নিতে তাঁর কোন অসুবিধা হয় না।) ",
  "ইয়া সীন [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "প্রজ্ঞাপূর্ণ কোরআনের শপথ! ",
  "তুমি অবশ্যই রসূলদের একজন। ",
  "সরল পথের অনুসারী। ",
  "(এই কোরআন) মহাপরাক্রমশালী, পরম করুণাময় (আল্লাহ) কর্তৃক অবতীর্ণ, ",
  "যাতে তুমি এমন একদল লোককে সতর্ক করতে পার যাদের পূর্বপুরুষদেরকে সতর্ক করা হয়নি; যার ফলে তারা অমনোযোগী (হয়ে আছে)। ",
  "আসলে তাদের অধিকাংশের ক্ষেত্রে সেই (শাস্তির) কথা অবধারিত হয়েছে। অতএব, তারা ঈমান আনবে না। ",
  "আমি তাদের গলায় চিবুক পর্যন্ত লোহার বেড়ি (গলবন্ধনী) লাগিয়ে দিয়েছি; ফলে তাদের মাথা খাড়া হয়ে আছে। ",
  "আর তাদের সামনে একটি দেয়াল ও পেছনে একটি দেয়াল স্থাপন করেছি এবং তাদেরকে ঢেকে দিয়েছি; ফলে তারা (কিছুই) দেখতে পায় না। ",
  "তাদেরকে তুমি সতর্ক করো কিংবা না করো, তাদের জন্য (উভয়ই) সমান; তারা ঈমান আনবে না। ",
  "তুমি কেবল তাকেই সতর্ক করতে পার যে উপদেশ (কোরআন) মেনে চলে এবং না দেখেও পরম করুণাময়কে ভয় করে। অতএব, তুমি তাকে ক্ষমা ও এক মহান পুরস্কারের (জান্নাতের) সুসংবাদ দাও। ",
  "আমিই মৃতদেরকে জীবন দান করি এবং তারা যা সামনে পাঠায় ও যা পেছনে রেখে যায় তা (তাদের সামনে-পাঠানো ও রেখে-যাওয়া যাবতীয় সৎকর্ম) আমি লিখে রাখি। সবকিছু আমি এক স্পষ্ট কিতাবে সংরক্ষিত রেখেছি।\n",
  "তুমি তাদের জন্য (এন্তাকিয়া) জনপদের অধিবাসীদের একটি উদাহরণ পেশ করো: যখন সেখানে রসূলগণ এসেছিল। ",
  "(প্রথমে) আমি তাদের কাছে পেছনে দুঞ্চজনকে পাঠালাম। কিন্তু তারা তাদেরকে মিথ্যাবাদী বলল। তখন আমি তৃতীয় একজনকে দিয়ে (তাদের) শক্তিবৃদ্ধি করলাম। রসূলেরা বলল, “আমরা তোমাদের নিকট প্রেরিত (হয়েছি)।” ",
  "অধিবাসীরা বলল, “তোমরা তো আমাদের মতই মানুষ। করুণাময় (আল্লাহ) কিছুই নাযিল করেননি। তোমরা শুধু মিথ্যা বলছ।” ",
  "রসূলেরা বলল, “আমাদের প্রভু জানেন, আমরা অবশ্যই তোমাদের নিকট প্রেরিত (হয়েছি)।” ",
  "কেবল স্পষ্ট প্রচারই আমাদের কাজ। ",
  "অধিবাসীরা বলল, “আমরা তোমাদেরকে অশুভ মনে করি। তোমরা যদি বিরত না হও তাহলে অবশ্যই আমরা তোমাদেরকে পাথর মেরে হত্যা করব এবং আমাদের পক্ষ থেকে তোমাদের ওপর এক কষ্টদায়ক (ভয়ানক) শাস্তি নেমে আসবে।” ",
  "রসূলেরা বলল, “তোমাদের অশুভ তোমাদের সাথেই (রয়েছে)। তোমাদেরকে উপদেশ দেওয়া হয়েছে বলেই কি (তোমরা এরূপ বলছ)? আসলে তোমরা এক সীমালংঘনকারী জনগোষ্ঠী।” ",
  "একটি লোক নগরীর প্রান্ত থেকে দৌড়াতে দৌড়াতে এল। সে বলল, “হে আমার সমপ্রদায়! তোমরা রসূলদের কথা মেনে নাও। ",
  "যারা তোমাদের কাছে কোন প্রতিদান চায় না এবং নিজেরা হেদায়েতপ্রাপ্ত তাদের কথা মেনে নাও।”",
  "“আমি কেন সেই মহান সত্তার ইবাদত করব না, যিনি আমাকে সৃষ্টি করেছেন? আর তোমাদেরকেও তো তাঁর কাছেই ফিরে যেতে হবে।” ",
  "“আমি কি তাঁর পরিবর্তে অন্যান্য উপাস্য গ্রহণ করব? করুণাময় যদি আমার কোন ক্ষতি চান তাহলে তাদের সুপারিশ আমার কোন কাজে আসবে না এবং তারা আমাকে উদ্ধারও করতে পারবে না। ",
  "আমি তখন স্পষ্ট বিভ্রান্তির শিকার হব।” ",
  "“আমি তোমাদের প্রভুর প্রতি ঈমান এনেছি; অতএব, তোমরা আমার কথা শোন।” ",
  "(তাকে) বলা হল, “জান্নাতে প্রবেশ কর।” সে বলল, “হায়, আমার সমপ্রদায় যদি জানত ",
  "যে, আমার প্রভু আমাকে ক্ষমা করেছেন এবং আমাকে সম্মানিতদের অন্তর্ভুক্ত করেছেন!” ",
  "তার (মৃত্যুর) পরে তার সমপ্রদায়ের বিরুদ্ধে আমি আসমান থেকে কোন বাহিনী পাঠাইনি এবং আমার তা পাঠানোর প্রয়োজনও ছিল না। ",
  "একটিমাত্র (বিকট) আওয়াজ (\u0026নিত হল)। আর অমনি তারা নিস্তব্ধ হয়ে গেল। ",
  "বড় আফসোস (আমার) বান্দাদের জন্য! তাদের কাছে যে রসূলই আসত তার সাথেই তারা ঠাট্টা-বিদ্রূপ করত। ",
  "তারা কি দেখেনি, আমি তাদের পূর্বে কত প্রজন্মকে ধ্বংস করে দিয়েছি? তারা তো আর তাদের কাছে ফিরে আসবে না। ",
  "(তবে কেয়ামতে তাদের) সবাইকে আমার সামনে হাজির করা হবে। \n",
  "তাদের জন্য একটি নিদর্শন হল মৃত জমিন। আমি তা জীবিত করি ও তা থেকে শস্য উৎপন্ন করি এবং তারা তা থেকে আহার করে। ",
  "জমিনে আমি খেজুর ও আঙ্গুরের বাগান সৃষ্টি করেছি এবং সেখানে ঝরনা প্রবাহিত করেছি; ",
  "যাতে তারা এর ফল খেতে পারে; অথচ এটা তাদের হাতের সৃষ্টি নয়। তবুও কি তারা কৃতজ্ঞতা প্রকাশ করবে না? ",
  "মহিমা সেই পবিত্র সত্তার, যিনি জমিন থেকে উৎপন্ন উদ্ভিদের ও তাদের নিজেদের (অর্থাৎ মানুষের) এবং তারা যাদের কথা জানে না তাদের সব জোড়া সৃষ্টি করেছেন। ",
  "আর তাদের জন্য একটি নিদর্শন হল রাত। আমি তা থেকে দিন সরিয়ে দেই (দিনের আলো প্রত্যাহার করে নেই), অমনি তারা অন্ধকারাচ্ছন্ন হয়ে পড়ে। ",
  "সূর্য তার নির্দিষ্ট গন্তব্যের পানে ছুটে চলে। ",
  "এটা পরাক্রমশালী, মহাবিজ্ঞ আল্লাহর নির্ধারিত বিধান। আর চনেদ্রর জন্য আমি নির্ধারণ করেছি কতগুলো তিথি। যার ফলে তা (সরু হতে হতে এক পর্যায়ে) পুরাতন খেজুরের ডালের মত হয়ে যায়। ",
  "সূর্যের পক্ষে চনেদ্রর নাগাল পাওয়া সম্ভব নয় এবং রাতও দিনের আগে যেতে পারে না। প্রত্যেকেই আকাশে (নিজ নিজ কক্ষপথে) ভেসে বেড়ায়। ",
  "আর তাদের জন্য একটি নিদর্শন এই যে, আমি তাদের বংশধরদেরকে (পিতৃপুরুষদেরকে) (নূহের) বোঝাই নৌকায় আরোহণ করিয়েছিলাম। ",
  "তাদের জন্যও ঐ নৌকার অনুরূপ যানবাহন সৃষ্টি করেছি যাতে তারা আরোহণ করে। ",
  "আমি যদি ইচ্ছা করি তাহলে তাদেরকে ডুবিয়ে দিতে পারি। তখন তাদের কোন সাহায্যকারী থাকবে না এবং তাদেরকে উদ্ধারও করা হবে না। ",
  "তবে আমার পক্ষ থেকে অনুগ্রহবশত এবং এক নির্দিষ্ট মেয়াদ পর্যন্ত (দুনিয়ার সুখ) ভোগ করতে দেওয়ার জন্য (তা করি না)। ",
  "যখন তাদেরকে বলা হয়, “তোমাদের সামনে যা আছে (দুনিয়ার শাস্তি) এবং পেছনে যা আছে (আখেরাতের শাস্তি) তাকে ভয় করো, যাতে তোমরা অনুগ্রহ লাভ করতে পার” (তখন তারা তা অগ্রাহ্য করে)। ",
  "যখনই তাদের কাছে তাদের প্রভুর কোন নিদর্শন আসে তখনই তারা তা থেকে মুখ ফিরিয়ে নেয়। ",
  "যখন তাদেরকে বলা হয়, “আল্লাহ তোমাদেরকে যা দিয়েছেন তা থেকে ব্যয় করো” তখন কাফেররা মোমেনদেরকে বলে, “আমরা কি এমন কাউকে খাওয়াব, যাকে আল্লাহ ইচ্ছা করলে খাওয়াতে পারেন? তোমরা তো স্পষ্ট বিভ্রান্তির মধ্যেই রয়েছো।” ",
  "তারা বলে, “তোমরা যদি সত্যবাদী হও তাহলে (বল) এই প্রতিশ্রুতি কবে পূর্ণ হবে?” ",
  "তারা কেবল একটা আওয়াজেরই অপেক্ষায় আছে, যা তাদেরকে ঝগড়ায় লিপ্ত থাকা অবস্থায় পাকড়াও করবে। ",
  "তখন তারা না পারবে কোন অসিয়ত করতে, আর না পারবে তাদের পরিবার-পরিজনের কাছে ফিরে যেতে।\n",
  "আর শিঙ্গায় ফুঁক দেওয়া হবে; অমনি তারা কবর থেকে (উঠে) তাদের প্রভুর দিকে ছুটে চলবে। ",
  "তারা বলবে, হায়রে আমাদের দুর্ভোগ! আমাদেরকে আমাদের শয্যা থেকে কে উঠালো? করুণাময় তো এরই ওয়াদা করেছিলেন এবং রসূলগণও সত্য কথাই বলেছিলেন।",
  "কেবলমাত্র একটি আওয়াজ হবে। সাথে সাথে তাদের সকলকে আমার কাছে হাজির করা হবে। ",
  "সেদিন কারো প্রতি কোন জুলুম করা হবে না। এবং তোমরা (দুনিয়ায়) যা করতে তোমাদেরকে কেবল তারই প্রতিফল দেওয়া হবে। ",
  "জান্নাতবাসীরা সেদিন আমোদ-আনন্দে ব্যস্ত থাকবে। ",
  "তারা ও তাদের স্ত্রীরা (শীতল) ছায়ায় (আরামদায়ক) আসনে হেলান দিয়ে বসবে। ",
  "সেখানে তাদের জন্য ফলমূল থাকবে এবং তারা যা চাইবে তাই পাবে। ",
  "পরম করুণাময় প্রভুর পক্ষ থেকে (তাদেরকে) বলা হবে “সালাম”। ",
  "আর (অপরাধীদেরকে বলা হবে:) হে অপরাধীরা! আজ তোমরা পৃথক হয়ে যাও। ",
  "হে বনী আদম! আমি কি তোমাদেরকে বলে দেইনি যে, তোমরা শয়তানের দাসত্ব করবে না, সে তোমাদের স্পষ্ট শত্রু? ",
  "আর (বলে দেইনি যে,) আমারই ইবাদত করবে? এটাই তো সরল পথ। ",
  "সে (শয়তান) তোমাদের বহুসংখ্যক লোককে বিপথগামী করেছিল। তোমরা কি তা বুঝতে পারনি? ",
  "এই সেই জাহান্নাম, তোমাদেরকে যার প্রতিশ্রুতি দেওয়া হয়েছিল। ",
  "আজ তোমরা তাতে প্রবেশ করো, কারণ তোমরা কুফরি করতে। ",
  "আজ আমি তাদের মুখে মোহর মেরে দেব এবং তাদের হাত আমার সাথে কথা বলবে ও তাদের পা তাদের কৃতকর্মের সাক্ষ্য দেবে। ",
  "আমি যদি ইচ্ছা করতাম তাহলে অবশ্যই তাদের চোখ বিলুপ্ত (অন্ধ) করে দিতাম। তখন পথ চলতে চাইলে তারা দেখত কীভাবে? ",
  "আমি যদি ইচ্ছা করতাম তাহলে অবশ্যই তাদের জায়গায় তাদের রূপ পাল্টে দিতাম। তখন তারা না (সামনে) চলতে পারত, না (পেছনে) ফিরে যেতে পারত।\n",
  "আমি যাকে দীর্ঘজীবী করি তাকে সৃষ্টির পূর্বাবস্থায় (শক্তিশালী হওয়ার পর আবার দুর্বল অবস্থায়) নিয়ে যাই। তবুও কি তারা বোঝে না? ",
  "আমি তাকে (রসূলকে) কবিতা শিখাইনি, তার জন্য তা সমীচীনও নয়। এই কিতাব তো এক স্মারকপত্র আর স্পষ্ট কোরআন। ",
  "যাতে সে জীবিত (অন্তরবিশিষ্ট ঈমানদার) ব্যক্তিকে সতর্ক করতে পারে এবং (মৃত অন্তরবিশিষ্ট) কাফেরদের বিরুদ্ধে শাস্তির কথা সঠিক প্রমাণিত হয়। ",
  "তারা কি দেখে না যে, আমি তাদের জন্য নিজের (কুদরতী) হাতে তৈরী চতুষ্পদ জন্তু সৃষ্টি করেছি এবং তারা তার মালিক হয়েছে? ",
  "এগুলোকে আমি তাদের বশীভূত করেছি। ফলে এদের মধ্যে কতক তাদের বাহন (হিসেবে কাজ করে) আর কতক তারা খায়। ",
  "তারা এগুলো থেকে আরো উপকার ও পানীয় (দুধ) পেয়ে থাকে। তবুও কি তারা শুকরিয়া আদায় করবে না? ",
  "তারা আল্লাহর পরিবর্তে অন্যান্য উপাস্য গ্রহণ করেছে; এই আশায় যে, তারা (তাদের কাছ থেকে) সাহায্যপ্রাপ্ত হবে। ",
  "(আসলে) তারা তাদেরকে সাহায্য করতে সক্ষম হবে না; বরং তারা হবে তাদের (বিরোধী) বাহিনী, যাদেরকে (হিসাবের সময়) উপস্থিত করা হবে। ",
  "অতএব, তাদের কথায় তুমি দুঃখ পেয়ো না। তারা যা গোপন করে আর যা প্রকাশ করে আমি তো তা জানি। ",
  "মানুষ কি দেখে না যে, আমি তাকে (নাপাক) বীর্য থেকে সৃষ্টি করেছি? আর সে কিনা হয়ে যায় প্রকাশ্য ঝগড়াটে। ",
  "সে আমার সম্বন্ধে এক উপমা পেশ করে এবং নিজের সৃষ্টির কথা ভুলে যায়। সে বলে, “(মৃতের) ক্ষয়প্রাপ্ত হাড়গুলো কে জীবিত করবে?” ",
  "বল, সেগুলো তিনিই জীবিত করবেন যিনি তা প্রথমবার সৃষ্টি করেছেন। প্রতিটি সৃষ্টিই তিনি ভালভাবে জানেন। ",
  "যিনি তোমাদের জন্য সবুজ গাছ থেকে আগুন উৎপন্ন করেন; তখন তা থেকে তোমরা (আগুন) জ্বালাও। ",
  "যিনি আসমান ও জমিন সৃষ্টি করেছেন তিনি কি তাদের অনুরূপ (অন্য কিছু) সৃষ্টি করতে সক্ষম নন? অবশ্যই; তিনিই তো সর্বজ্ঞ মহাস্রষ্টা। ",
  "তিনি যখন কোন কিছু করতে চান তখন তাকে শুধু “হও” বলে নির্দেশ দেন, আর অমনি তা হয়ে যায়। ",
  "অতএব, পবিত্র ও মহীয়ান তিনি, যার হাতে রয়েছে সব জিনিসের কর্তৃত্ব। আর তাঁর কাছেই তোমাদেরকে ফিরিয়ে নেওয়া হবে।",
  "শপথ সারিবদ্ধ ফেরেশতাদের, ",
  "তারপর (মেঘ) পরিচালনাকারী ফেরেশতাদের, ",
  "তারপর কোরআন (অথবা তাসবীহ) পাঠকারী ফেরেশতাদের! ",
  "তোমাদের উপাস্য তো একজনই। ",
  "যিনি আসমানের, জমিনের ও তাদের মধ্যবর্তী সবকিছুর প্রভু এবং (সূর্যের) উদয়স্থলসমূহের প্রভু। ",
  "আমি নিকটবর্তী আসমানকে তারকারাজি দ্বারা সুন্দর করে সাজিয়েছি ",
  "এবং তাকে প্রত্যেক বিদ্রোহী শয়তান থেকে রক্ষা করেছি। ",
  "তারা সর্বোচ্চ পারিষদের (আল্লাহর দরবারে ফেরেশতাদের) আলোচনায় কান পাততে পারে না। তাদের প্রতি সব দিক থেকে (উল্কা) নিক্ষিপ্ত হয়; ",
  "(তাদেরকে) তাড়িয়ে দেওয়ার জন্য। আর তাদের জন্য রয়েছে অবিরাম শাস্তি। ",
  "তবে কেউ (চুরি করে) হঠাৎ কিছু শুনে ফেললে জ্বলন্ত উল্কা তার পেছনে ছোটে। ",
  "অতএব, তুমি তাদের কাছে জানতে চাও, সৃষ্টি হিসেবে তারা শক্তিশালী, না আমি (অন্য) যাদেরকে সৃষ্টি করেছি তারা? আমি তো তাদেরকে আঠালো মাটি থেকেই সৃষ্টি করেছি। ",
  "বরং (তাদের ঔদ্ধত্যে) তুমি বিস্ময় বোধ করো, আর তারা ঠাট্টা-বিদ্রূপ করে। ",
  "যখন তাদেরকে মনে করিয়ে দেওয়া হয়, তারা মনে রাখে না। ",
  "আর যখন তারা কোন নিদর্শন দেখতে পায় তখন (তা নিয়ে) বিদ্রূপ করে। ",
  "আর বলে, “এ তো পরিষ্কার যাদু ছাড়া কিছু নয়।” ",
  "“আমরা মরে গিয়ে মাটি ও হাড়গোড়ে পরিণত হওয়ার পরও কি আমাদেরকে (কবর থেকে) উঠানো হবে? ",
  "আমাদের পূর্বপুরুষদেরকেও?” ",
  "বল, “হ্যাঁ; আর তোমরা লাঞ্ছিত অবস্থায় থাকবে।” ",
  "বস্তুত সেটা হবে একটিমাত্র বিকট শব্দ। আর তখনই তারা দেখতে পাবে। ",
  "তারা বলবে, “হায় আমাদের দুর্ভাগ্য! এটাই তো প্রতিদানের দিন।” ",
  "(বলা হবে,) “এটাই সেই ফয়সালার দিন যাকে তোমরা মিথ্যা বলতে।”\n",
  "(ফেরেশতাদেরকে বলা হবে,) “জালেমদেরকে, তাদের দোসরদেরকে ও তারা যাদের ইবাদত করত তাদেরকে একত্রিত করো; ",
  "(তারা যাদের ইবাদত করত) আল্লাহ ব্যতীত। তারপর তাদেরকে জাহান্নামের পথে নিয়ে যাও।” ",
  "“আর তাদেরকে থামাও; কারণ তাদেরকে প্রশ্ন করা হবে: ",
  "তোমাদের কী হল যে, একে অপরকে সাহায্য করছ না?” ",
  "বরং তারা সেদিন আত্মসমর্পণ করবে। ",
  "এবং একদল আরেকদলের মুখোমুখি হয়ে সওয়াল-জওয়াব করবে। ",
  "একদল বলবে, “তোমরা তো আমাদের কাছে ডান দিক দিয়ে আসতে (অর্থাৎ আমাদের কল্যাণ হবে বলে আমাদেরকে দিয়ে অন্যায় কাজ করাতে)।” ",
  "অপর দল বলবে, “(আসলে তা নয়) বরং তোমরা ঈমানদার ছিলে না।” ",
  "“তোমাদের ওপর আমাদের কোন কর্তৃত্ব ছিল না; বরং তোমরা ছিলে সীমালংঘন-কারী একদল লোক।” ",
  "“আমাদের সম্বন্ধে আমাদের প্রভুর কথাই সঠিক হয়েছে। আমাদেরকে অবশ্যই (শাস্তি) আস্বাদন করতে হবে। ",
  "কেননা আমরা তোমাদেরকে বিপথগামী করেছিলাম, আমরা নিজেরাও বিপথগামী ছিলাম।” ",
  "তারা (সবাই) সেদিন শাস্তির অংশীদার হবে। ",
  "অপরাধীদের সাথে আমি এরূপ আচরণই করি। ",
  "যখন তাদেরকে বল হত, “আল্লাহ ছাড়া কোন উপাস্য নেই” তখন তারা অহংকার করত ",
  "আর বলত, “আমরা কি এক পাগল কবির কথায় আমাদের উপাস্যদের ত্যাগ করব?” ",
  "(একদম বাজে কথা;) বরং সে তো সত্য নিয়ে এসেছে এবং (অন্য) রসূলদেরকে সত্য বলে ঘোষণা করেছে। ",
  "তোমরা অবশ্যই কঠিন শাস্তি আস্বাদন করবে। ",
  "তোমরা যা করতে, তারই প্রতিফল পাবে। (অর্থাৎ অন্যায় কাজের শাস্তি পাবে।) ",
  "তবে আল্লাহর বাছাইকৃত বান্দারা নয়। (তারা তাদের সৎকাজের পুরস্কার পাবে।) ",
  "তাদের জন্য (জান্নাতে) নির্দিষ্ট জীবিকা রয়েছে: ",
  "ফলমূল; আর তারা সম্মানিত হবে, ",
  "সুখের বাগানে (জান্নাতে); ",
  "গদিতে পরস্পর মুখোমুখি হয়ে। ",
  "তাদেরকে বিশুদ্ধ শরাবের পাত্র পরিবেশন করা হবে। ",
  "যা হবে শুভ্রোজ্জ্বল এবং পানকারীদের জন্য সুস্বাদু। ",
  "তাতে ক্ষতিকর কিছু থাকবে না এবং তা পান করলে তারা মাতালও হবে না। ",
  "তাদের পাশে থাকবে সংযতদৃষ্টি ও ডাগরচক্ষু রমণীরা; ",
  "(সৌন্দর্যে) তারা যেন সুরক্ষিত ডিম। ",
  "তারা একে অপরের মুখোমুখি হয়ে পরস্পর জিজ্ঞাসা করবে। ",
  "তাদের একজন বলবে, “আমার একজন সঙ্গী ছিল। ",
  "সে বলত: তুমি কি বিশ্বাস করো যে, ",
  "আমরা মরে গিয়ে মাটি ও হাড়গোড়ে পরিণত হওয়ার পরও (কবর থেকে উঠিয়ে) আমাদেরকে প্রতিফল দেওয়া হবে?” ",
  "আল্লাহ বলবেন, “তোমরা কি দেখতে চাও?” ",
  "তখন সে তাকাবে এবং তাকে (তার সঙ্গীটিকে) জাহান্নামের মাঝখানে দেখতে পাবে। ",
  "সে বলবে, “আল্লাহর কসম! আমাকে তো তুমি প্রায় ধ্বংস করে দিয়েছিলে!” ",
  "“আমার প্রভুর অনুগ্রহ না হলে আমিও তো (জাহান্নামের সামনে) উপস্থিতকৃতদের অন্তর্ভুক্ত হতাম। ",
  "(এরপর) আমাদের তো আর মৃত্যু হবে না, ",
  "প্রথমবারের মৃত্যু ছাড়া; এবং আমাদেরকে শাস্তিও দেওয়া হবে না। (অর্থাৎ আমরা চিরকাল জান্নাতের সুখ ভোগ করতে থাকব।)” ",
  "নিশ্চয়ই এটাই হল মহাসাফল্য। ",
  "এমনটি পাওয়ার জন্য সবাই কাজ করুক। ",
  "আপ্যায়নের জন্য কি এই জান্নাত ভাল, না (জাহান্নামের) যাক্‌কূম গাছ? (যাক্‌কূম: তিক্ত ফলবিশিষ্ট একপ্রকার কাঁটাওয়ালা গাছ) ",
  "জালেমদেরকে কষ্ট দেওয়ার জন্য আমি তা সৃষ্টি করেছি। ",
  "এটা এমন একটা গাছ যা জাহান্নামের মূলে (তলদেশে) উদ্‌গত হয়। ",
  "এর শীষ যেন শয়তানদের মাথা। ",
  "জাহান্নামীরা ঐ গাছ থেকে খাদ্যগ্রহণ করে পেট ভরে ফেলবে। ",
  "তার ওপরে তাদেরকে গরম পানির মিশ্রণ দেওয়া হবে। ",
  "তারপর তাদের প্রত্যাবর্তন ঘটবে অবশ্যই জাহান্নামের দিকে। ",
  "নিশ্চয়ই তারা তাদের পূর্বপুরুষদেরকে বিপথগামী পেয়েছিল। ",
  "অতএব, তারাও তাদের পেছনে পেছনে ছুটে চলেছে। ",
  "আসলে তাদের আগে পূর্ববর্তীদের অধিকাংশ বিপথগামী হয়েছিল। ",
  "তবে আমি তাদের মধ্যে যথারীতি সতর্ককারী (নবী-রসূল) পাঠিয়েছিলাম। ",
  "অতএব লক্ষ্য করো, যাদেরকে সতর্ক করা হয়েছিল তাদের পরিণতি কেমন (ভয়ানক) হয়েছিল; ",
  "আল্লাহর বাছাইকৃত বান্দারা ব্যতীত।\n",
  "নূহ আমাকে ডেকেছিল। আমি (তার ডাকে) কত উত্তম সাড়া দিয়েছি! ",
  "আমি তাকে ও তার পরিবারবর্গকে মহাবিপদ থেকে রক্ষা করেছি। ",
  "(মহাপ্রলয়ের পর কেবল) তার বংশধরদেরকেই (দুনিয়ায়) অবশিষ্ট রেখেছি। ",
  "তার কথা পরবর্তীদের স্মরণে রেখে দিয়েছি। ",
  "নূহের ওপর জগৎময় শান্তি বর্ষিত হোক! ",
  "এভাবেই আমি নেককারদেরকে পুরস্কৃত করি। ",
  "নিশ্চয়ই সে আমার মুমিন বান্দাদের অন্যতম। ",
  "তারপর আমি অন্যদেরকে ডুবিয়ে দিয়েছিলাম। ",
  "আর তার অনুসারীদেরই একজন ইবরাহীম। ",
  "(স্মরণ করো) যখন সে খাঁটি অন্তরে তার প্রভুর দরবারে হাজির হয়েছিল। ",
  "যখন সে তার বাবা ও নিজ সমপ্রদায়কে বলেছিল, “তোমরা কিসের উপাসনা করো?” ",
  "তোমরা কি আল্লাহর পরিবর্তে মিথ্যা অন্যান্য উপাস্য চাও? ",
  "তাহলে বিশ্বজগতের প্রভু সম্পর্কে তোমাদের ধারণা কি? ",
  "অতঃপর সে (আকাশের) তারকাদের দিকে একবার তাকাল ",
  "এবং (কৌশল হিসেবে) বলল, “আমি অসুস্থ।” ",
  "তারপর তারা (তার রোগে আক্রান্ত হওয়ার ভয়ে) তাকে রেখে চলে গেল। ",
  "তখন সে তাদের দেবতাদের কাছে (ঘরে) গোপনে প্রবেশ করে (তাদের উদ্দেশ্যে) বলল, “তোমরা খাচ্ছ না? ",
  "তোমাদের কী হয়েছে যে, কথা বলছ না?” ",
  "তারপর সে তার ডান হাত দ্বারা আঘাত করতে করতে তাদের ওপর ঝাঁপিয়ে পড়ল। ",
  "তখন পুজারীরা তার দিকে দ্রুত এগিয়ে এল। ",
  "সে (তাদেরকে) বলল, “তোমরা কি নিজেদের তৈরী-করা ভাস্কর্যের পূজা করো?” ",
  "অথচ তোমাদেরকে ও তোমরা যা কিছু তৈরী করো তা আল্লাহই সৃষ্টি করেছেন। ",
  "তারা বলল, “তার জন্য একটি কাঠামো (অগ্নিকুণ্ড) তৈরী করো এবং (সেখানে) তাকে জ্বলন্ত আগুনে নিক্ষেপ কর।” ",
  "তারা তার বিরুদ্ধে একটি চক্রান্ত করতে চেয়েছিল; কিন্তু আমি তাদেরকেই হেয় (পরাজিত) করলাম। ",
  "(আগুন থেকে রক্ষা পেয়ে) ইবরাহীম বলল, “আমি আমার প্রভুর কাছে যাই, তিনি আমাকে পথ দেখাবেন।” ",
  "“হে প্রভু! আমাকে সৎ সন্তান দান কর।” ",
  "আমি তাকে এক ধৈর্যশীল ছেলের (ইসমাঈল) সুসংবাদ দিলাম। ",
  "অতঃপর যখন সে বাবার সাথে ছুটোছুটি করার বয়সে উপনীত হল তখন (একদিন) ইবরাহীম বলল, “বৎস! আমি স্বপ্নে দেখি যে, আমি তোমাকে জবাই (আল্লাহর নামে কোরবানি) করছি। অতএব ভেবে বল, তোমার মত কি?” সে বলল, “বাবা! তোমাকে যা করতে বলা হচ্ছে তাই কর। আমাকে তুমি ইনশাআল্লাহ ধৈর্যশীল পাবে।” ",
  "তারপর যখন তারা দুঞ্চজনেই (আল্লাহর ইচ্ছার কাছে) আত্মসমর্পণ করল এবং বাবা ছেলেকে (কোরবানি করার জন্য) কপালে ভর করিয়ে শায়িত করল, ",
  "তখন আমি তাকে ডেকে বললাম, “হে ইবরাহীম! ",
  "তুমি স্বপ্নকে সত্য প্রতিপন্ন করেছো (স্বপ্নকে সত্য নির্দেশ মনে করে তা পালন করেছো)। আমি এভাবেই সৎকর্মশীলদের পুরস্কৃত করে থাকি।” ",
  "নিশ্চয়ই এটা একটা প্রকাশ্য পরীক্ষা (ছিল)। ",
  "আমি পুত্রের পরিবর্তে একটি বিরাট জবাইয়ের পশু (দুম্বা) দিয়েছিলাম। ",
  "তার ঘটনাকে আমি পরবর্তীদের জন্য (স্মারক হিসেবে) রেখে দিয়েছি। ",
  "ইবরাহীমের ওপর শান্তি বর্ষিত হোক! ",
  "এভাবেই আমি সৎকর্মশীলদের পুরস্কৃত করে থাকি। ",
  "নিশ্চয়ই সে আমার মুমিন বান্দাদের অন্তর্ভুক্ত। ",
  "আমি তাকে ইসহাকের সুসংবাদ দিয়েছিলাম: সৎকর্মশীলদের মধ্য থেকে একজন নবীরূপে। ",
  "আমি তাকে ও ইসহাককে বরকত দান করেছিলাম। তাদের বংশধরদের মধ্যে কেউ ছিল সৎকর্মশীল, আবার কেউ ছিল নিজের প্রতি স্পষ্ট জুলুমকারী।\n",
  "আমি মূসা ও হারূনের প্রতি অনুগ্রহ করেছিলাম; ",
  "এবং তাদেরকে ও তাদের সমপ্রদায়কে মহাবিপদ থেকে উদ্ধার করেছিলাম। ",
  "আমি তাদেরকে সাহায্য করেছিলাম, যার ফলে তারাই বিজয়ী হয়েছিল। ",
  "তাদের দুঞ্চজনকে আমি স্পষ্ট কিতাব দিয়েছিলাম; ",
  "এবং সঠিক পথে পরিচালিত করেছিলাম। ",
  "তাদের দুঞ্চজনের ঘটনাকে আমি পরবর্তীদের জন্য (স্মারক হিসেবে) রেখে দিয়েছি। ",
  "মূসা ও হারূনের প্রতি শান্তি বর্ষিত হোক! ",
  "আমি তো এভাবেই সৎকর্মশীলদের পুরস্কৃত করে থাকি। ",
  "নিশ্চয়ই তারা দুঞ্চজন আমার মুমিন বান্দাদের অন্তর্ভুক্ত। ",
  "আর ইলিয়াস অবশ্যই একজন রসূল। ",
  "(স্মরণ করো) যখন সে তার সমপ্রদায়কে বলল, “তোমরা কি (আল্লাহকে) ভয় করবে না?” ",
  "“তোমরা কি বাজ্ঞল (দেবতা)-কে ডাকবে, আর সর্বোত্তম স্রষ্টাকে পরিত্যাগ করবে? ",
  "(অর্থাৎ) তোমাদের প্রভু ও তোমাদের পূর্বপুরুষদের প্রভু আল্লাহকে (পরিত্যাগ করবে)?” ",
  "তখন তারা তাকে মিথ্যাবাদী বলল। তাই তাদেরকে অবশ্যই (শাস্তির জন্য) উপস্থিত করা হবে; ",
  "আল্লাহর বাছাইকৃত বান্দাদের ব্যতীত। ",
  "তার ঘটনাকে আমি পরবর্তীদের জন্য (স্মারক হিসেবে) রেখে দিয়েছি। ",
  "ইল্‌ইয়াসীনের (ইলিয়াসের) ওপর শান্তি বর্ষিত হোক! ",
  "আমি এভাবেই সৎকর্মশীলদের পুরস্কৃত করে থাকি। ",
  "নিশ্চয়ই সে আমার মুমিন বান্দাদের অন্তর্ভুক্ত। ",
  "আর লূতও অবশ্যই একজন রসূল। ",
  "(স্মরণ করো) যখন আমি তাকে ও তার পরিবারের সবাইকে উদ্ধার করেছিলাম; ",
  "এক বৃদ্ধা ছাড়া, যে পেছনে অবস্থান-কারীদের মধ্যে ছিল। (সে ছিল লূতের অবাধ্য স্ত্রী। সে লূতের সঙ্গী না হয়ে অন্যদের সাথে পেছনে রয়ে গিয়েছিল।) ",
  "অতঃপর আমি অন্যদেরকে ধ্বংস করে দিয়েছিলাম। ",
  "তোমরা তাদের ধ্বংসাবশেষের ওপর দিয়ে যাতায়াত করো সকালে ",
  "ও রাতে। তবুও কি তোমরা বোঝ না?\n",
  "আর ইউনুসও অবশ্যই একজন রসূল। ",
  "(স্মরণ করো) যখন সে বোঝাই নৌকার দিকে পালিয়ে গিয়েছিল। ",
  "অতঃপর সে ভাগ্য পরীক্ষার লটারিতে অংশ নেয় এবং পরাস্ত (হয়ে দোষী সাব্যস্ত) হয়। ",
  "(যে কারণে তাকে নৌকা থেকে নদীতে ফেলে দেওয়া হয়।) অতঃপর একটি বড় মাছ তাকে গিলে ফেলে। তখন সে নিজেকে ভর্ৎসনা করে। ",
  "(ঐ অবস্থায়) সে যদি তাসবীহ না পড়ত (আল্লাহর গুণগান না করত) ",
  "তাহলে কেয়ামতের দিন পর্যন্ত মাছের পেটেই থেকে যেত। ",
  "অতঃপর আমি তাকে রুগ্ন অবস্থায় তৃণবিহীন প্রান্তরে নিক্ষেপ করি। ",
  "এবং (তাকে ছায়া দেবার জন্য) তার কাছে একটি লাউগাছ জন্মাই। ",
  "আমি তাকে এক লক্ষ কিংবা তারও বেশি লোকের কাছে (দ্বীন প্রচারের জন্য) পাঠিয়েছিলাম। ",
  "তারা ঈমান এনেছিল; তাই আমি তাদেরকে কিছুকালের জন্য ভোগের সুযোগ দিয়েছিলাম। ",
  "এখন তাদের কাছে জানতে চাও, তোমার প্রভুর জন্য কন্যা আর তাদের জন্য পুত্র? ",
  "না কি তারা দেখছিল যে, আমি ফেরেশতাদেরকে নারীরূপে সৃষ্টি করেছি? ",
  "জেনে রেখো! তারা অবশ্যই মনগড়া মিথ্যা বলে যে, ",
  "আল্লাহ সন্তান জন্ম দিয়েছেন। তারা অবশ্যই মিথ্যাবাদী। ",
  "তিনি কি (তাহলে) পুত্রের চেয়ে কন্যা বেশি পছন্দ করেছেন? ",
  "তোমাদের হয়েছে কি? তোমরা কেমন বিচার করো? ",
  "তবে কি তোমরা উপদেশ গ্রহণ করবে না? ",
  "নাকি তোমাদের কাছে (তোমাদের দাবির পক্ষে) কোন স্পষ্ট প্রমাণ আছে? ",
  "তাহলে তোমাদের কিতাব নিয়ে আস, যদি তোমরা সত্যবাদী হও। ",
  "তারা আল্লাহ ও জ্বিনদের মধ্যে একটা আত্মীয়তা-সম্পর্ক আবিষ্কার করেছে; অথচ জ্বিনেরা জানে যে, তাদেরকে (হিসাবের জন্য আল্লাহর দরবারে) হাজির করা হবে। ",
  "তারা (আল্লাহ সম্পর্কে) যে সব কথা বলে আল্লাহ তা থেকে পবিত্র। ",
  "তবে আল্লাহর বাছাইকৃত বান্দারা নয়। (তারা ওসব ভিত্তিহীন কথা বলে না।) ",
  "অতএব, তোমরা এবং তোমাদের উপাস্যরা, ",
  "তোমরা (কেউই) আল্লাহর ব্যাপারে (কাউকে) বিভ্রান্ত করতে পারবে না; ",
  "একমাত্র তাকে ছাড়া যে জাহান্নামে প্রবেশ করবে। ",
  "(ফেরেশতাদের কথা:) আমাদের প্রত্যেকের জন্যই নির্দিষ্ট স্থান রয়েছে; ",
  "আমরা অবশ্যই (নামাযে) সারিবদ্ধ হই। ",
  "আর আমরা অবশ্যই আল্লাহর পবিত্রতা বর্ণনা করি। ",
  "তারা (আরব পৌত্তলিকরা) তো বলতই, ",
  "“যদি আমাদের কাছে পূর্ববর্তীদের মত কোন উপদেশ (কিতাব) থাকত, ",
  "তাহলে অবশ্যই আমরা আল্লাহর বাছাইকৃত বান্দা হতাম।” ",
  "কিন্তু এখন (এই কোরআন আসার পর) তারা একে অবিশ্বাস করল। অতএব, তারা (এর পরিণাম) জানতে পারবে। ",
  "আমার প্রেরিত বান্দাদের (রসূলদের) জন্য আমার কথা আগেই ঠিক হয়ে আছে: ",
  "তারা অবশ্যই সাহায্যপ্রাপ্ত হবে; ",
  "এবং আমার সৈনিকেরাই বিজয়ী হবে। ",
  "অতএব, কিছুকালের জন্য তুমি তাদের থেকে ফিরে থাক; ",
  "আর তাদেরকে দেখতে থাক। তারা (তাদের পরিণাম) দেখতে পাবে। ",
  "তারা কি আমার শাস্তি তাড়াতাড়ি পেতে চায়? ",
  "কিন্তু শাস্তি যখন তাদের আঙ্গিনায় নেমে আসবে তখন যাদেরকে সতর্ক করা হয়েছে তাদের সকালটা কত খারাপ হবে! ",
  "কিছুকালের জন্য তাদের থেকে ফিরে থাক; ",
  "আর (তাদেরকে) দেখতে থাক। তারা (তাদের পরিণাম) দেখতে পাবে। ",
  "তারা যে সব কথা বলে, সম্মান ও শক্তির মালিক তোমার প্রভু তা থেকে পবিত্র। ",
  "রসূলদের প্রতি শান্তি বর্ষিত হোক! ",
  "নিখিল জগতের মালিক আল্লাহর জন্যই সকল প্রশংসা।",
  "ছাদ [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। উপদেশপূর্ণ কোরআনের শপথ! ",
  "তবে যারা কাফের, তারা (মিথ্যা) অহংকার ও বিরোধিতায় লিপ্ত। ",
  "তাদের পূর্বে আমি কত জনগোষ্ঠীকে ধ্বংস করে দিয়েছি! তখন তারা চিৎকার করেছে, কিন্তু পলায়নের কোন সময় ছিল না। ",
  "তারা (পৌত্তলিকরা) এজন্য বিস্ময়বোধ করল যে, তাদের কাছে তাদের মধ্য থেকেই একজন সতর্ককারী এসেছে। আর কাফেররা বলল, “এ তো এক যাদুকর, মিথ্যাবাদী।” ",
  "“সে কি বহু উপাস্যকে এক উপাস্য করে দিয়েছে? এ তো এক অদ্ভুত ব্যাপার!” ",
  "তাদের মোড়লেরা এই বলে চলে গেল, “তোমরা গিয়ে তোমাদের উপাস্যদের উপাসনায় অটল থাক। নিশ্চয়ই এটা (তোমাদের বিরুদ্ধে) একটা উদ্দেশ্যমূলক ব্যাপার।” ",
  "“আমরা তো সর্বশেষ ধর্মে (খ্রিষ্টান ধর্মে) একথা শুনিনি! এটা মিথ্যা উদ্ভাবন ছাড়া কিছু নয়।” ",
  "“আমাদের মধ্য থেকে তার কাছেই কি উপদেশ (কোরআন) অবতীর্ণ হল?” আসলে ওরা আমার উপদেশ সম্পর্কে সন্দেহের মধ্যে আছে। বরং ওরা (এখনো) আমার শাস্তি আস্বাদন করেনি। ",
  "নাকি তাদের কাছে তোমার পরাক্রমশালী দানশীল প্রভুর অনুগ্রহের ভাণ্ডার আছে? ",
  "নাকি আসমান ও জমিন এবং তার মধ্যবর্তী সবকিছুর কর্তৃত্ব তাদেরই? তাহলে তারা রশি ধরে (আসমানে) আরোহণ করুক। ",
  "সে ক্ষেত্রে (তাদের) যে বাহিনীই হোক, তা (অতীতের) বড় বড় দলের মত পরাজিত হবে। ",
  "তাদের পূর্বে রসূলদেরকে অবিশ্বাস করেছিল নূহের সমপ্রদায়, আদ জাতি, কীলকওয়ালা (সেনা-শিবিরের অধিকারী) ফেরাউন, ",
  "ছামূদ, লূতের সমপ্রদায় ও আইকার অধিবাসীরা (আইকা: শোয়াইব আ.-এর এলাকার নাম)। তারাই হল (অতীতের) বড় বড় দল। ",
  "এরা সবাই রসূলদেরকে অবিশ্বাস করেছিল, তাই (তাদের ওপর) আমার শাস্তি জরুরী হয়ে পড়েছিল। \n",
  "এরা একটিমাত্র বিকট আওয়াজের অপেক্ষায় আছে, যাতে কোন বিরতি থাকবে না। (অর্থাৎ আওয়াজ হওয়ার সাথে সাথে একমাত্র আল্লাহ ছাড়া সবকিছু ধ্বংস হয়ে যাবে।) ",
  "তারা বলে, “হে আমাদের প্রভু! হিসাব-দিবসের পূর্বেই আগে আগে আমাদের প্রাপ্য আমাদেরকে দিয়ে দাও।” ",
  "তাদের কথায় ধৈর্যধারণ করো এবং আমার শক্তিশালী বান্দা দাউদকে স্মরণ কর। নিশ্চয়ই সে আল্লাহর দিকে প্রত্যাবর্তনকারী (আল্লাহর অনুগত)। ",
  "আমি পাহাড়-পর্বতকে তার সাথে বিকেলে ও সকালে আমার পবিত্রতা ও মহিমা ঘোষণা করার জন্য নিয়োজিত করেছিলাম। ",
  "আর পাখিদেরকেও, যারা (তার কাছে) একত্রিত হত। প্রত্যেকেই তার অভিমুখী (অনুগত)। ",
  "আর আমি তার রাজ্যকে সুদৃঢ় করেছিলাম এবং তাকে প্রজ্ঞা (নবুওয়াত) ও সঠিক বিচারশক্তি দান করেছিলাম। ",
  "আর তোমার কাছে কি বিবদমান লোকদের বৃত্তান্ত এসেছে (তুমি কি বিবদমান লোকদের বৃত্তান্ত জেনেছো), যখন তারা দেয়াল ডিঙ্গিয়ে (দাউদের) ইবাদতের জায়গায় (অথবা একান্ত কক্ষে) প্রবেশ করেছিল? ",
  "তারা যখন দাউদের কাছে প্রবেশ করল তখন সে তাদেরকে দেখে ভয় পেল। তারা বলল, “ভয় করবেন না। আমরা দুই বিবদমান পক্ষ। আমাদের এক পক্ষ অপর পক্ষের বিরুদ্ধে বাড়াবাড়ি করেছে। আপনি আমাদের মধ্যে ন্যায্য মীমাংসা করে দিন, অবিচার করবেন না। আর আমাদেরকে সঠিক পথ প্রদর্শন করুন।” ",
  "(আগন্তুকদের একজন আরেকজন সম্বন্ধে বলল,) “এই লোকটি আমার ভাই। তার নিরানব্বইটি ভেড়ী আছে, আর আমার আছে মাত্র একটি ভেড়ী। তারপরও সে বলে: ওটি আমার জিম্মায় দিয়ে দাও। সে আমাকে কথায় হারিয়ে দিয়েছে।” ",
  "দাউদ বলল, “তোমার ভেড়ীটা তার ভেড়ীগুলোর সাথে মিলাতে চেয়ে সে অবশ্যই তোমার প্রতি অবিচার করেছে। (এভাবে) শরীকদের অনেকেই একে অন্যের বিরুদ্ধে বাড়াবাড়ি করে থাকে; অবশ্য ঈমানদার ও সৎকর্মশীলরা এর ব্যতিক্রম, তবে তারা সংখ্যায় কম।” দাউদ ধারণা করল যে, আমি তাকে পরীক্ষা করেছি। তাই সে তার প্রভুর কাছে ক্ষমা চাইল এবং সেজদায় লুটিয়ে পড়ে তওবা করল।সেজদা",
  "আমি তার সে অপরাধ ক্ষমা করলাম। আর তার (দাউদ) জন্য তো আমার কাছে নৈকট্য (মর্যাদা) ও উত্তম প্রত্যাবর্তনস্থল (জান্নাত) আছেই। ",
  "হে দাউদ! আমি তোমাকে পৃথিবীতে একজন প্রতিনিধি করেছি। অতএব, মানুষের মধ্যে ন্যায্য মীমাংসা কর। প্রবৃত্তির অনুসরণ করো না; তাহলে সে তোমাকে আল্লাহর পথ থেকে বিচ্যুত করবে। যারা আল্লাহর পথ থেকে বিচ্যুত হয় তাদের জন্য কঠোর শাস্তি রয়েছে; কারণ তারা হিসাবের দিনকে ভুলে গিয়েছে।\n",
  "আসমান ও জমিন এবং তার মধ্যবর্তী কোন কিছু আমি অহেতুক সৃষ্টি করিনি। এটা কাফেরদের ধারণা। অতএব, কাফেরদের জন্য জাহান্নামের দুর্ভোগ রয়েছে। ",
  "আমি কি ঈমানদার ও সৎকর্মশীলদেরকে পৃথিবীতে গোলযোগ সৃষ্টিকারীদের সমান গণ্য করব? নাকি মোত্তাকীদেরকে পাপাচারীদের সমান গণ্য করব? ",
  "এটি একটি বরকতময় কিতাব, যা আমি তোমার কাছে অবতীর্ণ করেছি, যাতে মানুষ তার আয়াতসমূহ গভীরভাবে চিন্তা করে এবং বুদ্ধিমানেরা উপদেশ গ্রহণ করে। ",
  "আমি দাউদের জন্য (পুত্র) সোলায়মানকে দান করেছি। সে এক উত্তম বান্দা। নিশ্চয়ই সে আল্লাহ-অভিমুখী। ",
  "(স্মরণ করো) যখন অপরাহ্নে তার সামনে উৎকৃষ্ট ঘোড়াগুলো উপস্থিত করা হয়েছিল, ",
  "তখন সে বলল, “আমি তো আমার প্রভুর স্মরণ (বিকেলের নামায) ভুলে সম্পদের (ঘোড়াগুলোর) মোহে আকৃষ্ট হয়েছি। যার ফলে সূর্য পর্দার আড়ালে লুকিয়ে গিয়েছে (এবং নামাযের সময় শেষ হয়ে গিয়েছে)। ",
  "ওগুলো (ঘোড়াগুলো) আমার কাছে ফিরিয়ে আন।” অতঃপর সে সেগুলোর নলা (পা) ও গলা কাটতে আরম্ভ করল। ",
  "আমি সোলায়মানকে পরীক্ষা করলাম এবং তার সিংহাসনের ওপর একটি দেহ রেখে দিলাম। অতঃপর সে (ভুল থেকে) ফিরে এল। ",
  "সে বলল, “প্রভু! আমাকে ক্ষমা করো এবং আমাকে এমন এক রাজ্য দান করো যা আমার পরে আর কারো না হয়। তুমিই তো মহান দাতা।” ",
  "তখন আমি বাতাসকে তার অধীন করে দিলাম, সে যেখানে চাইত তার হুকুমে তা শান্তভাবে সেখানে প্রবাহিত হত। ",
  "আর (তার অধীন করে দিলাম) শয়তানদের মধ্যে প্রত্যেক ভবন নির্মাণকারী ও ডুবুরীকে ",
  "এবং শিকলে বেঁধে-রাখা আরো অনেককে। ",
  "(আমি সোলায়মানকে বলেছিলাম,) “এসব আমার দান। এগুলো তুমি বিনে হিসেবে ব্যয় করতে কিংবা রেখে দিতে পার।” ",
  "আর তার (সোলায়মান) জন্য তো আমার কাছে নৈকট্য (মর্যাদা) ও উত্তম প্রত্যাবর্তনস্থল (জান্নাত) আছেই। \n",
  "আমার বান্দা আইউবের কথা স্মরণ কর। যখন সে তার প্রভুকে সম্বোধন করে বলল, “শয়তান আমাকে দুর্ভোগ আর কষ্টে ফেলে দিয়েছে।” ",
  "(আমি তাকে বললাম,) “তোমার পা দিয়ে (মাটিতে) আঘাত কর। (মাটি থেকে পানি বের হল।) এই তো গোসলের ঠাণ্ডা পানি আর পানীয়। (এ পানি দ্বারা গোসল করো এবং তা পান কর।)” ",
  "আমার পক্ষ থেকে অনুগ্রহস্বরূপ ও বুদ্ধিমানদের জন্য শিক্ষাগ্রহণের উপাদানস্বরূপ আমি তার জন্য তার পরিবারবর্গকে ফিরিয়ে দিলাম এবং তাদের সাথে তাদের মত আরো অনেককে দান করলাম। ",
  "(তাকে বলেছিলাম,) “একমুঠো তৃণ হাতে নাও এবং তা দিয়ে (তোমার স্ত্রীকে) প্রহার করো এবং শপথ ভঙ্গ করো না।” (কোন কারণে আইউব আ. তাঁর স্ত্রীর প্রতি ক্রুদ্ধ হয়ে তাকে একশত বেত্রাঘাত করার শপথ করেছিলেন। আল্লাহ তাঁকে বিশেষ ব্যবস্থায় শপথ ঠিক রেখে শাস্তি লঘু করার উপায় বলে দিয়েছেন।) আমি তাকে ধৈর্যশীল পেলাম। কত উত্তম বান্দা সে! নিশ্চয়ই সে আল্লাহর দিকে প্রত্যাবর্তনকারী (আল্লাহমুখী)। ",
  "আমার বান্দা ইবরাহীম, ইসহাক ও ইয়াকূবের কথা স্মরণ কর। তারা ছিল হাত ও চোখের অধিকারী (অর্থাৎ শক্তিশালী ও দূরদৃষ্টিসম্পন্ন)। ",
  "একটি বিশেষ গুণ জ্ঞপরলোকের স্মরণঞ্চ দিয়ে আমি তাদেরকে বাছাই করেছিলাম। (অর্থাৎ তাদের প্রত্যেককে এই গুণটি দেওয়া হয়েছিল। ফলে, তারা নিজেরা সবসময় পরলোকের স্মরণ করত এবং লোকদেরকেও তা স্মরণ করিয়ে দিত।) ",
  "তারা আমার কাছে মনোনীত শ্রেষ্ঠ বান্দাদের অন্তর্ভুক্ত। ",
  "ইসমাঈল, আল-ইয়াসা ও যুল-কিফ্‌লের কথাও স্মরণ কর। এরাও প্রত্যেকে শ্রেষ্ঠদের অন্তর্ভুক্ত। ",
  "এ হল এক স্মরণীয় বর্ণনা। আর মোত্তাকীদের জন্য রয়েছে উত্তম প্রত্যাবর্তনস্থল। ",
  "চিরস্থায়ী বসবাসের জান্নাত, যার দরজা তাদের জন্য উন্মুক্ত। ",
  "সেখানে তারা হেলান দিয়ে বসবে, সেখানে তারা অনেক ফলমূল ও পানীয় চাইবে। ",
  "তাদের কাছে থাকবে সংযতদৃষ্টি একবয়সী রমণীরা; ",
  "হিসাব-দিবসের জন্য তোমাদেরকে এরই প্রতিশ্রুতি দেওয়া হচ্ছে। ",
  "নিশ্চয়ই এটা আমার দেওয়া জীবিকা, যা কখনো নিঃশেষ হবে না। ",
  "এটা (মোত্তাকীদের জন্য); আর সীমালংঘনকারীদের (পাপীদের) জন্য রয়েছে নিকৃষ্ট প্রত্যাবর্তনস্থল। ",
  "জাহান্নাম, যাতে তারা প্রবেশ করবে। কত খারাপ বিশ্রামস্থল! ",
  "এটা (সীমালংঘনকারীদের জন্য); তারা তা আস্বাদন করুক: গরম পানি আর পুঁজ। ",
  "আরো আছে, একইরকম কয়েকপ্রকার (শাস্তি)। ",
  "এই তো একদল তোমাদের সাথে (জাহান্নামে) প্রবেশ করছে। এদের জন্য কোন অভ্যর্থনা নেই। এরা তো আগুনে জ্বলবে। ",
  "অনুসারীরা (নেতাদেরকে) বলবে, “বরং তোমরা; তোমাদের জন্যই কোন অভ্যর্থনা নেই। তোমরাই আমাদের জন্য এটা (এই শাস্তি) নিয়ে এসেছো। কত খারাপ আবাসস্থল (এই জাহান্নাম)!” ",
  "তারা বলবে, “হে প্রভু! যে আমাদের জন্য এটা নিয়ে এসেছে জাহান্নামে তুমি তার শাস্তি দ্বিগুণ বাড়িয়ে দাও।” ",
  "তারা আরও বলবে, “আমাদের কী হয়েছে? যে লোকগুলোকে আমরা খারাপ গণ্য করতাম তাদেরকে যে দেখতে পাচ্ছি না!” ",
  "“আমরা কি তাদেরকে ঠাট্টার পাত্র বানিয়েছিলাম, না কি (আমাদের) চোখ তাদেরকে দেখতে ভুল করেছে?” ",
  "এটা অর্থাৎ জাহান্নামীদের এই ঝগড়া অবশ্যই সত্য (বাস্তবেই ঘটবে)।\n",
  "বল, “আমি তো কেবল একজন সতর্ককারী। আর একক ও পরম প্রতাপশালী আল্লাহ ছাড়া কোন উপাস্য নেই। ",
  "তিনি আসমান ও জমিন এবং তার মধ্যবর্তী সবকিছুর প্রভু এবং মহাপরাক্রমশালী ও পরম ক্ষমাশীল।” ",
  "বল, “এটি (এই কোরআন) একটি মহাসংবাদ, ",
  "যা থেকে তোমরা মুখ ফিরিয়ে নিচ্ছ।” ",
  "“সর্বোচ্চ পারিষদ (আল্লাহর দরবারে ফেরেশতাদের সমাবেশ) সম্পর্কে আমার কোন জ্ঞান ছিল না (আমি কিছুই জানতাম না), যখন তারা বাদানুবাদ করছিল। ",
  "আমার কাছে যে ওহী  আসে তা থেকে আমি শুধু এতটুকু জানি যে, আমি কেবল একজন স্পষ্ট সতর্ককারী।” ",
  "(স্মরণ করো) যখন তোমার প্রভু ফেরেশতাদেরকে বললেন, “আমি (ঠিক করেছি,) মাটি থেকে মানুষ সৃষ্টি করব। ",
  "সুতরাং যখন আমি তার আকৃতি ঠিক করে তাতে আমার (সৃষ্ট) প্রাণ ফুঁকে দেব তখন তোমরা তার সম্মানে সেজদায় পড়ে যেয়ো।” ",
  "(এই নির্দেশমত) ফেরেশতারা সবাই (আদমকে) সেজদা করল। ",
  "কিন্তু ইবলীস করল না। সে (মাটির তৈরী মানুষের চেয়ে) নিজেকে বড় মনে করল এবং (আল্লাহর নির্দেশ অমান্য করে) কাফেরদের দলভুক্ত হয়ে গেল। ",
  "আল্লাহ বললেন, “ইবলীস! আমি যাকে নিজ হাতে সৃষ্টি করেছি তার সম্মানে সেজদা করতে কে তোমাকে নিষেধ করল? তুমি কি নিজেকে বড় মনে করো, না কি তুমি খুব উচ্চমর্যাদাসম্পন্ন?” ",
  "সে বলল, “আমি তার চেয়ে শ্রেষ্ঠ। (কারণ) আমাকে তুমি আগুন থেকে সৃষ্টি করেছো, আর তাকে সৃষ্টি করেছো মাটি থেকে।” ",
  "তিনি বললেন, “তাহলে তুই এখান থেকে বের হয়ে যা; কারণ তুই বিতাড়িত হওয়ারই যোগ্য। ",
  "আর তোর ওপর আমার অভিশাপ থাকবে বিচারের দিন পর্যন্ত।” ",
  "সে বলল, “হে প্রভু! তাহলে (মানুষকে পথভ্রষ্ট করার জন্য) আমাকে সেদিন পর্যন্ত অবকাশ দাও যেদিন তাদেরকে (কবর থেকে) উঠানো হবে।” ",
  "তিনি বললেন, “তোকে অবকাশ দেয়া হল, ",
  "নির্দিষ্ট সময় আসার দিন পর্যন্ত।” ",
  "সে বলল, “তোমার ক্ষমতার শপথ! আমি তাদের সকলকে পথভ্রষ্ট করব। ",
  "কেবল তাদের মধ্য থেকে তোমার বাছাইকৃত বান্দাদের ছাড়া।” ",
  "তিনি বললেন, “তাহলে তো ঠিকই আছে, আর আমি ঠিকই বলি, ",
  "তোর দ্বারা এবং তাদের মধ্যে যারা তোর অনুসারী হবে তাদের সকলের দ্বারা আমি অবশ্যই জাহান্নাম ভরে ফেলব।” ",
  "(হে নবী!) বল, “আমি এর জন্য (অর্থাৎ কোরআনের জন্য) তোমাদের কাছে কোন প্রতিদান চাই না এবং আমি কোন ভানকারীও নই।” ",
  "এ তো সারা বিশ্ববাসীর জন্য এক উপদেশ মাত্র। ",
  "কিছুকাল পরই তোমরা এর সংবাদ (এতে বর্ণিত যাবতীয় তথ্যের সত্যতা) অবশ্যই জানতে পারবে।",
  "এই কিতাব নাযিল হয়েছে পরাক্রমশালী, অসীম প্রজ্ঞাবান আল্লাহর পক্ষ থেকে। ",
  "আমি তোমার কাছে সত্যসহ (এই) কিতাব নাযিল করেছি। অতএব, দ্বীনকে কেবল আল্লাহর জন্য নিবেদিত করে তুমি তাঁর ইবাদত কর। ",
  "জেনে রাখ, খাঁটি দ্বীন কেবল আল্লাহরই। আর যারা তাঁর পরিবর্তে (অন্যদেরকে) অভিভাবক (উপাস্য) গ্রহণ করে, (তারা বলে,) “আমরা তো কেবল এ জন্যই তাদের উপাসনা করি যাতে তারা আমাদেরকে আল্লাহর নিকটবর্তী করে দেয়।” নিশ্চয়ই আল্লাহ তাদের মতভেদের ব্যাপারে তাদের মধ্যে মীমাংসা করে দেবেন। যে মিথ্যাবাদী আর বড় অবিশ্বাসী আল্লাহ তাকে হেদায়েত করেন না। ",
  "আল্লাহ যদি সন্তান গ্রহণ করতে চাইতেন তাহলে তিনি যা সৃষ্টি করেন তা থেকে অবশ্যই যা ইচ্ছা বেছে নিতেন। তিনি পবিত্র ও মহান! তিনি একক ও পরম প্রতাপশালী আল্লাহ। ",
  "তিনি আসমান ও জমিন ঠিকঠিকভাবে সৃষ্টি করেছেন। তিনি দিনের ওপর রাতকে ঘুরিয়ে আনেন এবং রাতের ওপর দিনকে ঘুরিয়ে আনেন। তিনি সূর্য ও চনদ্রকে কাজে নিয়োজিত করেছেন। প্রত্যেকটি (যার যার কক্ষপথে) একটি নির্দিষ্ট মেয়াদ পর্যন্ত চলছে। জেনে রাখ, তিনিই মহাপরাক্রমশালী, পরম ক্ষমাশীল। ",
  "তিনি তোমাদেরকে একজন মানুষ (আদম) থেকে সৃষ্টি করেছেন। তিনি তার থেকে তার স্ত্রী (হাওয়া)-কে সৃষ্টি করেছেন এবং তোমাদের জন্য আট জোড়া গবাদিপশু পাঠিয়েছেন। তিনি তোমাদেরকে তোমাদের মায়ের পেটে তিন স্তরের অন্ধকারের মাঝে ধাপে ধাপে সৃষ্টি করেন। তিনিই তোমাদের প্রভু আল্লাহ। কর্তৃত্ব তাঁরই। তিনি ছাড়া কোন উপাস্য নাই। তাহলে কেমন করে তোমরা (তাঁর থেকে) মুখ ফিরিয়ে নাও? ",
  "যদি তোমরা অকৃতজ্ঞ হও তাহলে (জানবে,) আল্লাহ তোমাদের মুখাপেক্ষী নন। তিনি তাঁর বান্দাদের অকৃতজ্ঞতা পছন্দ করেন না। আর যদি কৃতজ্ঞ হও, তাহলে তিনি তোমাদের এই কৃতজ্ঞতা পছন্দ করেন। একজন বোঝা বহনকারী আরেকজনের বোঝা বহন করবে না। অতঃপর তোমাদের প্রভুর কাছেই তোমাদের প্রত্যাবর্তন। তখন তিনি তোমাদেরকে তোমাদের কৃতকর্ম অবহিত করবেন। নিশ্চয়ই তিনি অন্তরের বিষয় সম্যক অবগত আছেন। ",
  "মানুষের যখন কষ্ট আসে তখন সে তার প্রভুর প্রতি একনিষ্ঠ হয়ে তাঁকে ডাকে। তারপর যখন তিনি তাকে তাঁর কোন নেয়ামত দান করেন তখন যে জন্য ইতিপূর্বে সে তাঁকে ডেকেছিল তা ভুলে যায় এবং আল্লাহর পথ থেকে (মানুষকে) বিচ্যুত করার জন্য তাঁর সমকক্ষ দাঁড় করায়। বল, “কিছুকালের জন্য তুমি তোমার কুফরি ভোগ করে লও (কুফরির মধ্যে থেকে আনন্দ করে নাও)। তুমি তো জাহান্নামেরই বাসিন্দা হবে। ",
  "যে ব্যক্তি রাতের বেলায় সেজদারত বা দাঁড়ানো অবস্থায় (নামাযের মধ্যে) থেকে আল্লাহর প্রতি অনুগত থাকে আর পরকালের ভয় করে ও নিজ প্রভুর অনুগ্রহ কামনা করে, সে কি (তার সমান হবে, যে এমনটি করে না)? বল, “যারা জানে আর যারা জানে না, তারা কি সমান হতে পারে?” বস্তুত বুদ্ধিমানেরাই উপদেশ গ্রহণ করে থাকে।\n",
  "(আমার এ কথাটি) বলে দাও, “হে আমার ঈমানদার বান্দারা! তোমরা তোমাদের প্রভুকে ভয় কর। যারা এ দুনিয়ায় সৎকাজ করে তাদের জন্য কল্যাণ আছে। আর আল্লাহর জমিন প্রশস্ত। ধৈর্যধারণকারীদেরকে বিনে হিসেবে তাদের পুরো পুরস্কার দেওয়া হবে।” ",
  "বল, “আমাকে নির্দেশ দেওয়া হয়েছে, যেন দ্বীনকে কেবল আল্লাহর জন্য নিবেদিত করে তাঁর ইবাদত করি। ",
  "এবং আমাকে নির্দেশ দেওয়া হয়েছে, যেন আমি (আল্লাহর কাছে) প্রথম আত্মসমর্পণকারী হই।” ",
  "বল, “আমি এক ভয়ানক দিনের শাস্তির ভয় করি, যদি আমার প্রভুুর অবাধ্য হই।” ",
  "বল, “আমি আমার দ্বীনকে কেবল আল্লাহর জন্য নিবেদিত করে তাঁর ইবাদত করি। ",
  "তোমরা তাঁকে ছাড়া যার ইচ্ছা তার উপাসনা করো গিয়ে।” বল, “ক্ষতিগ্রস্ত তারাই, যারা কেয়ামতের দিন তাদের নিজেদের ও পরিবার-পরিজনের ক্ষতি করবে। জেনে রাখ, সেটাই হবে স্পষ্ট ক্ষতি।” ",
  "তাদের জন্য তাদের ওপরে ও তাদের নিচে আগুনের আচ্ছাদন থাকবে। আল্লাহ তার বান্দাদেরকে এর ভয় দেখাচ্ছেন। অতএব, হে আমার বান্দারা! তোমরা আমাকে ভয় কর। ",
  "আর যারা তাগূতের (দেব-দেবীর) পূজা করা থেকে দূরে থাকে এবং আল্লাহর দিকে মুখ ফিরায় (মনোনিবেশ করে), তাদের জন্য সুসংবাদ রয়েছে। অতএব, আমার (এরূপ খাঁটি) বান্দাদেরকে সুসংবাদ দাও। ",
  "যারা মন দিয়ে কথা শোনে এবং ভাল কথা মেনে চলে। ওদেরকেই আল্লাহ পথ দেখিয়েছেন এবং ওরাই বুদ্ধিমান। ",
  "যার ওপর শাস্তির হুকুম ধার্য হয়ে গেছে তুমি কি সেই জাহান্নামীকে রক্ষা করতে পারবে? ",
  "তবে যারা তাদের প্রভুকে ভয় করে, তাদের জন্য নির্মিত আছে প্রাসাদের ওপর প্রাসাদ, যার তলদেশ দিয়ে প্রবাহিত হয় নদী। (এটা) আল্লাহর ওয়াদা। আল্লাহ (তাঁর) ওয়াদা খেলাফ করেন না। ",
  "তুমি কি দেখ না যে, আল্লাহ আসমান থেকে পানি (বৃষ্টি) বর্ষণ করেন, তারপর তা জমিনে ঝর্ণারূপে প্রবাহিত করেন, তারপর তা দিয়ে বিভিন্ন রঙের ফসল উৎপন্ন করেন, তারপর (একসময়) তা শুকিয়ে যায় এবং তুমি তাকে হলদে (বিবর্ণ) দেখ, তারপর তিনি তাকে খড়কুটায় পরিণত করেন? এতে বুদ্ধিমানদের জন্য অবশ্যই উপদেশ রয়েছে।\n",
  "তাই আল্লাহ যার অন্তর ইসলামের জন্য খুলে দিয়েছেন, যার ফলে সে তার প্রভুর দেওয়া (ঈমানের) আলোয় আলোকিত, সে কি (তার সমান যে ঈমানের আলো পায়নি)? অতএব, আল্লাহকে স্মরণ করার বেলায় যারা কঠিনহৃদয়, তাদের জন্য দুর্ভোগ আছে! ওরা পরিষ্কার বিভ্রান্তির মধ্যে রয়েছে। ",
  "আল্লাহ সর্বশ্রেষ্ঠ বাণী অর্থাৎ একটি কিতাব (কোরআন) অবতীর্ণ করেছেন, যার অংশসমূহ পরস্পর সাদৃশ্যপূর্ণ এবং যা বারবার পঠিত হয়। যারা তাদের প্রভুকে ভয় করে, এ বাণীতে (এই কিতাব পাঠ কিংবা শ্রবণ করলে) তাদের চামড়া (শরীর) কেঁপে ওঠে। তারপর তাদের শরীর ও অন্তর আল্লাহর স্মরণে বিনম্র হয়। এটা আল্লাহর পথনির্দেশ। এর দ্বারা তিনি যাকে ইচ্ছা পথ প্রদর্শন করেন। আর আল্লাহ যাকে বিপথে নেন তার জন্য কোন পথপ্রদর্শক নেই। ",
  "তাই যে ব্যক্তি কেয়ামতের দিন নিজের মুখমণ্ডল দ্বারা ভয়ংকর শাস্তি ঠেকাতে চাইবে সে কি (তার মত, যে নিরাপদে জান্নাতে প্রবেশ করবে)? আর জালেমদেরকে বলা হবে, “তোমরা যা করতে তার স্বাদ গ্রহণ কর।” ",
  "তাদের পূর্ববর্তীরাও (সত্যকে) মিথ্যা বলেছিল। তাই তাদের ওপর এমনভাবে শাস্তি এসেছিল যে, তারা অনুভবও করতে পারেনি। ",
  "এভাবে আল্লাহ তাদেরকে পার্থিব জীবনেই লাঞ্ছনা আস্বাদন করালেন। আর পরকালের শাস্তি তো আরও গুরুতর। যদি তারা জানত! ",
  "এই কোরআনে আমি মানুষের জন্য সব দৃষ্টান্ত বর্ণনা করেছি, যাতে তারা উপদেশ গ্রহণ করে। ",
  "(একে) বক্রতামুক্ত এক আরবী কোরআন (হিসেবে নাযিল করেছি), যাতে তারা (সহজে) তাকওয়া অবলম্বন করে চলতে পারে। ",
  "আল্লাহ একটি দৃষ্টান্ত বর্ণনা করছেন: একজন লোকের (দাসের) মালিক কয়েকজন ঝগড়াটে অংশীদার (বহু দেব-দেবীর পূজারীর প্রতীক), আরেকজন লোক শুধু এক ব্যক্তির মালিকানাধীন (এক আল্লাহর ইবাদতকারীর প্রতীক)। এই দুজনের অবস্থা কি একরকম? সকল প্রশংসা আল্লাহর। বরং তাদের অধিকাংশই জানে না। ",
  "নিশ্চয়ই তোমার মৃত্যু হবে এবং নিশ্চয়ই তাদেরও মৃত্যু হবে। ",
  "তারপর কেয়ামতের দিন নিশ্চয়ই তোমরা তোমাদের প্রভুর সামনে বিতর্ক করবে।\n",
  "যে ব্যক্তি আল্লাহ সম্বন্ধে মিথ্যা বলে এবং তার কাছে সত্য আসার পর তাকে অবিশ্বাস করে তার চেয়ে বড় জালেম কে আছে? জাহান্নামে কি কাফেরদের জন্য কোন আবাসস্থল নেই? (অবশ্যই আছে এবং সেখানেই তারা বাস করবে।) ",
  "আর যারা সত্য নিয়ে এসেছে এবং যারা তা বিশ্বাস করেছে তারাই মোত্তাকী। ",
  "তারা যা চাইবে, তাদের প্রভুর কাছে তাই পাবে। সেটাই সৎকর্মশীলদের পুরস্কার। ",
  "যাতে আল্লাহ তাদের মন্দ কাজগুলো ক্ষমা করে দেন এবং তাদের ভাল কাজগুলোর জন্য তাদেরকে পুরস্কৃত করেন। ",
  "আল্লাহ কি তাঁর বান্দার জন্য যথেষ্ট নন? অথচ তারা তোমাকে তিনি ছাড়া অন্য উপাস্যদের ভয় দেখায়। আল্লাহ যাকে বিপথগামী করেন তাকে কেউ পথ দেখাতে পারে না। ",
  "আর আল্লাহ যাকে পথ দেখান তাকে কেউ বিপথগামী করতে পারে না। আল্লাহ কি পরাক্রমশালী, শাস্তি প্রদানকারী নন? ",
  "তুমি যদি তাদেরকে জিজ্ঞেস করো, “আসমান ও জমিন কে সৃষ্টি করেছে?” তারা অবশ্যই বলবে, “আল্লাহ”। বল, “তাহলে আমাকে বল, তোমরা আল্লাহর পরিবর্তে যাদেরকে ডাক, আল্লাহ যদি আমার কোন ক্ষতি চান তাহলে তারা কি তাঁর সে ক্ষতি দূর করতে পারবে? কিংবা তিনি যদি আমাকে কোন অনুগ্রহ করতে চান তাহলে তারা কি তাঁর সে অনুগ্রহ রোধ করতে পারবে?” বল, “আমার জন্য আল্লাহই যথেষ্ট। নির্ভরকারীরা তাঁর ওপরই নির্ভর করে।” ",
  "বল, “হে আমার সমপ্রদায়! তোমরা তোমাদের অবস্থানে কাজ করো, আমিও (আমার অবস্থানে) কাজ করছি। তারপর তোমরা জানবে ",
  "কার ওপর লাঞ্ছনাদায়ক শাস্তি আসে এবং চিরস্থায়ী শাস্তি আপতিত হয়।” ",
  "আমি মানুষের কল্যাণের জন্যই তোমার প্রতি সত্যসহ কিতাব নাযিল করেছি। অতএব, যে সুপথগামী হয় সে নিজের উপকারের জন্যই তা করে, আর যে বিপথগামী হয় সে নিজের ক্ষতির জন্যই বিপথগামী হয়। তুমি তাদের কর্মবিধায়ক নও।\n",
  "আল্লাহ আত্মাসমূহ নিয়ে নেন তাদের মৃত্যুর সময়; আর যেগুলোর মৃত্যুর সময় আসেনি সেগুলোও তাদের ঘুমের সময়ে (নিয়ে রাখেন)। তারপর যেগুলোর মৃত্যুর ফয়সালা করেন সেগুলো রেখে দেন এবং অন্যগুলোকে এক নির্দিষ্ট মেয়াদ পর্যন্ত (বেঁচে থাকার জন্য) ছেড়ে দেন। নিশ্চয়ই এর মধ্যে চিন্তাশীল লোকদের জন্য নিদর্শন রয়েছে। ",
  "তারা কি আল্লাহ ব্যতীত অন্যান্য সুপারিশকারী গ্রহণ করেছে? বল, “তারা কোন কিছুর ক্ষমতা না রাখলেও এবং তাদের কোন বুদ্ধি না থাকলেও কি (তাদেরকে তারা সুপারিশকারীরূপে গ্রহণ করবে)!” ",
  "বল, “সকল সুপারিশের মালিক আল্লাহ। আসমান ও জমিনের রাজত্ব তাঁরই। অতঃপর তোমাদেরকে তাঁর কাছেই ফিরিয়ে নেওয়া হবে।” ",
  "এক আল্লাহর কথা আলোচিত হলে পরকাল অবিশ্বাসীদের অন্তর সংকুচিত হয়। আর তিনি ছাড়া অন্যদের (মিথ্যা উপাস্যদের) কথা আলোচিত হলেই তারা খুশী হয়। ",
  "বল, “হে আল্লাহ, আসমান ও জমিনের স্রষ্টা, অদৃশ্য ও দৃশ্যমান বিষয় সম্বন্ধে জ্ঞাত সত্তা! তুমিই তোমার বান্দাদের মধ্যে তাদের মতবিরোধের বিষয়ে মীমাংসা করতে পার।” ",
  "পৃথিবীতে যা কিছু আছে, জালেমদের যদি তা সবও থাকে এবং তার সাথে আরো সমপরিমাণ যুক্ত হয়, তাহলে কেয়ামতের দিন কঠিন শাস্তি থেকে বাঁচার জন্য তারা তা মুক্তিপণ হিসেবে দিয়ে দেবে। আর (সেদিন) তারা আল্লাহর পক্ষ থেকে এমন কিছু (শাস্তি) দেখতে পাবে যা তারা ধারণাও করত না। ",
  "তারা তাদের অপকর্মসমূহ দেখতে পাবে এবং যা নিয়ে তারা ঠাট্টা-বিদ্রূপ করত তা তাদেরকে ঘিরে ধরবে। ",
  "মানুষ যখন কোন কষ্টে পড়ে তখন আমাকে ডাকে। আবার যখন আমি তাকে আমার পক্ষ থেকে কোন নেয়ামত দান করি তখন বলে, “আমাকে তো এটা আমার জ্ঞানের কারণেই দেওয়া হয়েছে।” (আসলে তা নয়,) বরং ওটা একটা পরীক্ষা; তবে তাদের অধিকাংশই জানে না। ",
  "তাদের পূর্ববর্তীরাও ও রকম বলেছিল। তবে তাদের কৃতকর্ম তাদের কোন উপকারে আসেনি। ",
  "তাদের অপকর্মসমূহ তাদেরকে আঘাত করেছিল। এদের মধ্যেও যারা অন্যায় করে তাদের কৃতকর্মও তাদেরকে আঘাত করবে। তারা কিছুতেই পালাতে পারবে না। ",
  "তারা কি জানে না যে, আল্লাহ যার জন্য ইচ্ছা জীবিকা প্রশস্ত করেন (বাড়িয়ে দেন) এবং (যার জন্য ইচ্ছা তা) সংকুচিত করেন। এতে মুমিন লোকদের জন্য অবশ্যই নিদর্শন রয়েছে।\n",
  "(আমার এই কথা লোকদেরকে) বলে দাও, “হে আমার বান্দারা, যারা নিজেদের ওপর বাড়াবাড়ি করেছো! আল্লাহর রহমত থেকে নিরাশ হয়ো না। আল্লাহ তো সব গুনাহ মাফ করে দেন। নিশ্চয়ই তিনি পরম ক্ষমাশীল, অসীম দয়ালু।” ",
  "“তোমাদের ওপর শাস্তি আসার আগে তোমরা তোমাদের প্রভুর অভিমুখী হও এবং তাঁর কাছে আত্মসমর্পণ কর। তার পরে (কিন্তু) তোমাদেরকে সাহায্য করা হবে না।” ",
  "“আকস্মিকভাবে ও অজ্ঞাতসারে শাস্তি এসে পড়ার আগে তোমাদের প্রভুর নিকট থেকে তোমাদের প্রতি অবতীর্ণ উত্তম বিষয়ের (অর্থাৎ কোরআনের বিধানসমূহের) অনুসরণ কর।” ",
  "যাতে কাউকে বলতে না হয়, “আল্লাহর প্রতি কর্তব্যে অবহেলা করেছি বলে হায় আমার আফসোস! আর আমি তো (সত্যের প্রতি) উপহাসকারীদের অন্তর্ভুক্ত ছিলাম।” ",
  "অথবা কেউ না বলে, “আল্লাহ যদি আমাকে পথ দেখাতেন তাহলে তো অবশ্যই আমি মোত্তাকীদের অন্তর্ভুক্ত হতাম।” ",
  "অথবা কেউ শাস্তি দেখার সময় না বলে, “আমি যদি আরেকবার পৃথিবীতে ফিরে সৎকর্মশীলদের অন্তর্ভুক্ত হতে পারতাম!” ",
  "হ্যাঁ, তোমার কাছে আমার নিদর্শনসমূহ এসেছিল, কিন্তু তুমি তাকে মিথ্যা আখ্যায়িত করেছিলে। তুমি অহংকার করেছিলে এবং কাফেরদের অন্তর্ভুক্ত হয়েছিলে। ",
  "যারা আল্লাহর বিরুদ্ধে মিথ্যা বলে, কেয়ামতের দিন তুমি তাদের মুখমণ্ডল কালো দেখবে। জাহান্নামে কি অহংকারীদের জন্য কোন আবাসস্থল নেই? (অবশ্যই আছে এবং সেখানেই তারা বাস করবে।) ",
  "আল্লাহ মোত্তাকীদেরকে তাদের সাফল্যসহ নাজাত দেবেন। অমঙ্গল তাদেরকে স্পর্শ করবে না এবং তাদের কোন দুঃখও থাকবে না। ",
  "আল্লাহ সবকিছুর সৃষ্টিকর্তা এবং তিনি সবকিছুর কর্মবিধায়ক। ",
  "আসমান ও জমিনের চাবি তাঁর কাছেই। আর যারা আল্লাহর নিদর্শনসমূহ অবিশ্বাস করে তারাই ক্ষতিগ্রস্ত।\n",
  "বল, “হে মূর্খের দল! তোমরা কি আমাকে আল্লাহ ব্যতীত অন্যের ইবাদত করতে আদেশ দিচ্ছ?” ",
  "তোমার প্রতি ও তোমার পূর্ববর্তীদের প্রতি অবশ্যই ওহী পাঠানো হয়েছে যে, যদি শির্‌ক (আল্লাহর সাথে কাউকে অংশীদার সাব্যস্ত) করো তাহলে অবশ্যই তোমার কর্মসমূহ নিষ্ফল হয়ে যাবে এবং তুমি ক্ষতিগ্রস্তদের অন্তর্ভুক্ত হবে। ",
  "বরং আল্লাহরই ইবাদত করো এবং (তাঁর প্রতি) কৃতজ্ঞতা প্রকাশকারীদের দলভুক্ত থাক। ",
  "তারা আল্লাহর যথাযোগ্য মর্যাদা দেয়নি। কেয়ামতের দিন গোটা পৃথিবী তাঁর হাতের মুঠোয় থাকবে এবং আসমানসমূহ তাঁর ডান হাতে ভাঁজ-করা অবস্থায় থাকবে। তিনি পবিত্র ও মহান। তারা (তাঁর সাথে) যা কিছু শরীক করে তিনি তার ঊর্ধ্বে। ",
  "(কেয়ামতের দিন) শিংগায় ফুঁক দেওয়া হবে; তখন আল্লাহর মর্জিমাফিক ব্যতিক্রম ছাড়া আসমান ও জমিনের সবাই বেহুঁশ হয়ে যাবে। অতঃপর আবার তাতে ফুঁক দেওয়া হবে; আর তখনি তারা উঠে দাঁড়িয়ে তাকাতে থাকবে। ",
  "পৃথিবী তার প্রভুর নূরে উজ্জ্বল হবে, আমলনামা (সামনে) রাখা হবে, নবী ও সাক্ষীদেরকে নিয়ে আসা হবে এবং সকলের মধ্যে ন্যায়বিচার করা হবে। তাদের প্রতি অন্যায় করা হবে না। ",
  "প্রত্যেককে তার কৃতকর্মের প্রতিফল পুরোপুরি দেওয়া হবে। তারা যা কিছু করে তিনি তা ভাল করে জানেন।\n",
  "কাফেরদেরকে দলে দলে জাহান্নামের দিকে তাড়িয়ে নেওয়া হবে। যখন তারা তার কাছে আসবে তখন তার দরজাগুলো খুলে দেওয়া হবে এবং তার রক্ষীরা তাদেরকে বলবে, “তোমাদের কাছে কি তোমাদের মধ্য থেকে রসূল আসেনি, যারা তোমাদেরকে তোমাদের প্রভুর আয়াতসমূহ পাঠ করে শোনাত এবং তোমাদেরকে আজকের দিনের সাক্ষাৎ সম্পর্কে সতর্ক করত?” তারা বলবে, “হ্যাঁ”, তবে কাফেরদের বিরুদ্ধে শাস্তির হুকুম চূড়ান্ত হয়ে গেছে।” ",
  "বলা হবে, “জাহান্নামের দরজায় প্রবেশ করো, সেখানে চিরকাল থাকার জন্য। অতএব, কত খারাপ অহংকারীদের এই বাসস্থান!” ",
  "আর যারা তাদের প্রভুকে ভয় করত, তাদেরকে দলে দলে জান্নাতের দিকে নিয়ে যাওয়া হবে। যখন তারা তার কাছে আসবে তখন তার দরজাগুলো খুলে দেওয়া হবে এবং তার রক্ষীরা তাদেরকে বলবে, “তোমাদের ওপর শান্তি বর্ষিত হোক, তোমরা খুশী হও এবং চিরকাল থাকার জন্য এখানে প্রবেশ কর।” ",
  "(প্রবেশ করে) তারা বলবে, “সকল প্রশংসা আল্লাহর, যিনি আমাদের সাথে সত্য ওয়াদা করেছিলেন। তিনি (তাঁর ওয়াদা মোতাবেক) আমাদেরকে (জান্নাতের) এই ভূমির অধিকারী করেছেন। আমরা জান্নাতের যেখানে ইচ্ছা নিবাস স্থাপন করতে পারি। অতএব, কত উত্তম সৎকর্মীদের এই পুরস্কার!” ",
  "তুমি ফেরেশতাদেরকে আরশের চারপাশ ঘিরে তাদের প্রভুর পবিত্রতা ও প্রশংসা বর্ণনা করতে দেখবে। তাদের মধ্যে ন্যায়বিচার করা হবে। আর বলা হবে, “সকল প্রশংসা নিখিল জগতের প্রভু আল্লাহর।”",
  "হা মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "এই কিতাব আল্লাহর পক্ষ থেকে নাযিল হয়েছে; যিনি পরাক্রমশালী, মহাজ্ঞানী, ",
  "পাপ ক্ষমাকারী ও তওবা কবুলকারী, কঠোর শাস্তিদাতা এবং ক্ষমতাবান। তিনি ছাড়া কোন উপাস্য নেই। তাঁর কাছেই (সকলের) চূড়ান্ত প্রত্যাবর্তন। ",
  "আল্লাহর নিদর্শন সম্পর্কে শুধু কাফেররাই বিতর্ক করে। সুতরাং জনপদসমূহে তাদের অবাধ বিচরণ যেন তোমাকে বিভ্রান্ত না করে। ",
  "এদের পূর্বে নূহের সমপ্রদায় এবং তাদের পরে অন্যান্য দলও (তাদের নবীদেরকে) অবিশ্বাস করেছিল। প্রত্যেক (অবিশ্বাসী) জাতি তাদের রসূলকে পাকড়াও করার অভিসন্ধি করেছে এবং মিথ্যার সাহায্যে সত্যকে ব্যর্থ করার উদ্দেশ্যে বিতর্কে লিপ্ত হয়েছে। তখন আমিও তাদেরকে পাকড়াও করেছি। অতএব, কেমন হয়েছিল আমার শাস্তি! ",
  "আর এভাবেই কাফেরদের ক্ষেত্রে তোমার প্রভুর কথা সত্য হয়েছে যে, তারা জাহান্নামের অধিবাসী। ",
  "যারা আল্লাহর আরশ বহন করে এবং যারা তার চারপাশ ঘিরে থাকে তারা (সেই ফেরেশতারা) তাদের প্রভুর পবিত্রতা ও মহিমা ঘোষণা করে, তাঁকে বিশ্বাস করে এবং মুমিনদের জন্য (তাঁর কাছে) ক্ষমা প্রার্থনা করে। (তারা বলে,) “হে আমাদের প্রভু! অনুগ্রহ ও জ্ঞান দ্বারা তুমি সবকিছু ধারণ করে আছো। অতএব, যারা তওবা করে ও তোমার পথ অনুসরণ করে তাদেরকে ক্ষমা করো এবং জাহান্নামের আজাব থেকে রক্ষা কর।” ",
  "“হে আমাদের প্রভু! তাদেরকে চিরকাল বসবাসের জান্নাতে স্থান দাও, তুমি তাদেরকে যার ওয়াদা করেছো; এবং তাদের বাবা-মা, স্বামী-স্ত্রী ও সন্তান-সন্ততির মধ্যে যারা সৎকর্মপরায়ণ তাদেরকেও (জান্নাতে স্থান দাও)। নিশ্চয়ই তুমি পরাক্রমশালী, অসীম প্রজ্ঞাবান।” ",
  "“আর তাদেরকে অমঙ্গল (শাস্তি) থেকে রক্ষা কর। তুমি যাকে সেদিন অমঙ্গল থেকে রক্ষা করবে তাকে তো অবশ্যই অনুগ্রহ করবে। আর সেটাই হচ্ছে মহাসাফল্য।”\n",
  "(হাশরের দিন) কাফেরদেরকে ডাক দিয়ে বলা হবে, “(আজ) তোমাদের নিজেদের প্রতি নিজেদের অসন্তোষের চেয়ে (দুনিয়ায় তোমাদের প্রতি) আল্লাহর অসন্তোষ বড় ছিল, যখন তোমাদেরকে ঈমান আনার জন্য আহবান জানানো হত আর তোমরা তা অস্বীকার করতে।” ",
  "তারা বলবে, “হে আমাদের প্রভু! তুমি আমাদেরকে দুঞ্চবার মৃত্যু দিয়েছো এবং দুঞ্চবার জীবন দিয়েছো। এখন আমরা আমাদের অপরাধ স্বীকার করছি। তাই (এখন জাহান্নাম থেকে আমাদের) বের হবার কি কোন পথ আছে?” ",
  "(তাদেরকে বলা হবে,) “তোমাদের এই শাস্তি তো এ জন্য যে, যখন এক আল্লাহকে ডাকা হত তখন তোমরা অবিশ্বাস করতে, আর যদি তাঁর সাথে কোন শরীক সাব্যস্ত করা হত তাহলে তোমরা বিশ্বাস করতে। সুতরাং বিচারের ক্ষমতা তো আল্লাহর; যিনি সর্বোচ্চ, মহামহিম।” ",
  "তিনিই তোমাদেরকে তাঁর নিদর্শনসমূহ দেখান এবং আসমান থেকে তোমাদের জন্য জীবিকা পাঠান। যারা আল্লাহর দিকে ফিরে আসে কেবল তারাই উপদেশ গ্রহণ করে। ",
  "অতএব, দ্বীনকে কেবল তাঁর জন্য নিবেদিত করে তোমরা আল্লাহকে ডাক, যদিও কাফেররা তা অপছন্দ করে। ",
  "তিনি উচ্চ মর্যাদার অধিকারী ও আরশের মালিক। তিনি তাঁর বান্দাদের মধ্যে যার প্রতি ইচ্ছা নিজ আদেশে ওহী পাঠান, যাতে সে সাক্ষাতের (কেয়ামতের) দিন সম্পর্কে (মানুষকে) সতর্ক করতে পারে; ",
  "যেদিন তারা সবাই বের হয়ে পড়বে। (সেদিন) আল্লাহর কাছে তাদের কিছুই গোপন থাকবে না। আজ কার রাজত্ব? প্রবল পরাক্রান্ত এক আল্লাহর। ",
  "আজ প্রত্যেককে তার কৃতকর্মের প্রতিদান দেওয়া হবে। আজ (কারো প্রতি) কোন অবিচার নেই। নিশ্চয়ই আল্লাহ দ্রুত হিসাব গ্রহণকারী। ",
  "তাদেরকে নিকটবর্তী কেয়ামতের দিন সম্পর্কে সতর্ক করো, যখন (কষ্টে তাদের) প্রাণসমূহ কণ্ঠাগত হবে এবং দম বন্ধ হয়ে আসবে। জালেমদের জন্য কোন বন্ধু নেই এবং এমন কোন সুপারিশকারীও নেই যার কথা শোনা হবে। ",
  "তিনি (আল্লাহ) চোখের চুরি (গোপন চাহনি) ও অন্তরের সব গোপন কথা জানেন। ",
  "আল্লাহ সঠিক বিচার করেন। আর তারা আল্লাহ ছাড়া যাদেরকে ডাকে তারা তো কিছুই বিচার করতে পারে না। নিশ্চয়ই আল্লাহ সবকিছু শোনেন, সবকিছু দেখেন।\n",
  "এরা কি জমিনে ভ্রমণ করে না? তাহলে দেখত তাদের পূর্ববর্তীদের পরিণতি কেমন হয়েছিল। পৃথিবীতে তাদের শক্তি ও কীর্তি এদের চেয়ে বেশি ছিল। তারপরও তাদের পাপের কারণে আল্লাহ তাদেরকে পাকড়াও করেছিলেন। আল্লাহর শাস্তি থেকে তাদেরকে রক্ষা করার কেউ ছিল না। ",
  "এটা এজন্য যে, তাদের রসূলেরা তাদের কাছে স্পষ্ট নিদর্শন নিয়ে এলে তারা তা অবিশ্বাস করেছিল। ফলে আল্লাহ তাদেরকে পাকড়াও করেন। নিশ্চয়ই তিনি শক্তিশালী, কঠোর শাস্তিদাতা। ",
  "আমি আমার নিদর্শন ও স্পষ্ট প্রমাণ নিয়ে মূসাকে পাঠিয়েছিলাম ",
  "ফেরাউন, হামান ও কারুনের কাছে। কিন্তু তারা বলল, “(লোকটা) এক যাদুকর, বড় মিথ্যাবাদী।” ",
  "যখন সে আমার পক্ষ থেকে সত্য নিয়ে তাদের কাছে এল তখন তারা বলল, “তার সাথে যারা ঈমান এনেছে তাদের পুত্রদেরকে মেরে ফেল এবং তাদের নারীদেরকে জীবিত রাখ।” কিন্তু কাফেরদের এই চক্রান্ত ব্যর্থই হয়েছিল। ",
  "ফেরাউন বলল, “তোমরা আমাকে ছাড়, আমি মূসাকে হত্যা করি আর সে তার প্রভুকে ডাকুক। (কারণ) আমার ভয় হয়, সে তোমাদের ধর্ম পরিবর্তন করে দেবে অথবা দুনিয়ায় অশান্তি ছড়াবে।” ",
  "মূসা বলল, “হিসাবের দিন বিশ্বাস করে না, এমন প্রত্যেক অহংকারী ব্যক্তি থেকে আমি আমার প্রভু ও তোমাদেরও প্রভু আল্লাহর কাছে আশ্রয় নিয়েছি।”\n",
  "ফেরাউনের বংশের এক ঈমানদার লোক যে তার ঈমান গোপন রেখেছিল বলল, “তোমরা কি একজন লোককে জ্ঞআমার প্রভু আল্লাহঞ্চ বলার কারণে হত্যা করবে? অথচ সে তোমাদের কাছে তোমাদের প্রভুর নিকট থেকে স্পষ্ট নিদর্শন নিয়ে এসেছে। সে যদি মিথ্যাবাদী হয় তাহলে তার মিথ্যার দায় তার ওপর বর্তাবে। আর যদি সত্যবাদী হয় তাহলে সে যে (শাস্তির) ভয় দেখাচ্ছে তার কতকটা তো তোমাদের ওপর আসবেই।” আল্লাহ কখনো এমন ব্যক্তিকে পথে আনেন না যে সীমালংঘনকারী, মিথ্যাবাদী। ",
  "“হে আমার সমপ্রদায়! দেশে আজ তোমাদের রাজত্ব, তোমরাই বিজয়ী। কিন্তু আমাদের ওপর আল্লাহর শাস্তি আসলে তখন কে আমাদেরকে সাহায্য করবে?” ফেরাউন বলল, “আমি যা দেখি তোমাদেরকে তাই দেখাই। (অর্থাৎ আমি যা সঠিক মনে করি তোমাদেরকে তাই বলি।) আমি তোমাদেরকে সঠিক পথই নির্দেশ করি।” ",
  "ঈমানদার লোকটি বলল, “হে আমার সমপ্রদায়! আমি তোমাদের জন্য (পূর্বের) মৈত্রীবদ্ধ দলগুলোর (দুর্দশার) দিনের মত (পরিণতির) আশংকা করছি;” ",
  "“নূহের সমপ্রদায়, আদ ও ছামূদ জাতি এবং তাদের পরবর্তীদের অবস্থার মত। আল্লাহ (তাঁর) বান্দাদের প্রতি কোন জুলুম করতে চান না।” ",
  "“আর হে আমার সমপ্রদায়! আমি তোমাদের জন্য ডাকাডাকির দিন (কেয়ামতের দিন)-কে ভয় করি; ",
  "যেদিন তোমরা পেছনের দিকে ছুটে পালাবে। তখন আল্লাহর শাস্তি থেকে তোমাদেরকে রক্ষা করার কেউ থাকবে না। আর আল্লাহ যাকে পথভ্রষ্ট করেন তাকে পথ দেখাবার কেউ নাই।” ",
  "ইতিপূর্বে ইউসুফ তোমাদের (পূর্ববর্তীদের) কাছে স্পষ্ট নিদর্শনসহ এসেছিল। কিন্তু সে তোমাদের কাছে যা নিয়ে এসেছিল সে সম্পর্কে তোমরা কেবলই সন্দেহ করেছো। অবশেষে যখন সে মারা যায় তখন তোমরা বলেছো, “তার পরে আল্লাহ আর কোন রসূল পাঠাবেন না।” এভাবেই আল্লাহ প্রত্যেক বাড়াবাড়িকারী ও সংশয় পোষণকারীকে পথভ্রষ্ট করেন; ",
  "যারা তাদের কাছে আগত কোন প্রমাণ ছাড়াই (অযৌক্তিকভাবে) আল্লাহর নিদর্শন সম্পর্কে বিতর্ক করে। এটা আল্লাহ ও মুমিনদের কাছে বড়ই অপছন্দনীয়। এভাবেই আল্লাহ প্রত্যেক অহংকারী ও স্বেচ্ছাচারীর অন্তরে সিল মেরে দেন। ",
  "ফেরাউন বলল, “হামান! তুমি আমার জন্য একটা টাওয়ার বানাও, যাতে আমি পথ পেয়ে যাই, ",
  "আসমানের পথ; এবং মূসার উপাস্যকে দেখতে পাই; তবে আমি তাকে মিথ্যাবাদীই মনে করি।” এভাবেই ফেরাউনের কাছে তার খারাপ কাজ শোভনীয় করা হয়েছিল এবং তাকে (সঠিক) পথ থেকে বিরত রাখা হয়েছিল। ফেরাউনের চক্রান্ত (তার জন্য) ধ্বংসই ডেকে এনেছিল।\n",
  "ঈমানদার লোকটি বলল, “হে আমার সমপ্রদায়! তোমরা আমার অনুসরণ করো, আমি তোমাদেরকে সঠিক পথে পরিচালিত করব। ",
  "হে আমার সমপ্রদায়! এই পার্থিব জীবন তো কেবল (অস্থায়ী) উপভোগের বস্তু। আর পরকালই হচ্ছে স্থায়ী নিবাস” ",
  "“কেউ কোন খারাপ কাজ করলে সে কেবল ঐ কাজের অনুরূপ প্রতিফল পাবে, আর কোন পুরুষ কিংবা নারী মুমিন অবস্থায় কোন ভাল কাজ করলে, তারা জান্নাতে প্রবেশ করবে এবং সেখানে তাদেরকে বিনা হিসাবে জীবিকা সরবরাহ করা হবে।” ",
  "“আর হে আমার সমপ্রদায়! এ কেমন ব্যাপার, আমি তোমাদেরকে ডাকি নাজাতের দিকে, অথচ তোমরা আমাকে ডাকছ জাহান্নামের দিকে!” ",
  "“তোমরা আমাকে বলছ আল্লাহকে অবিশ্বাস করতে এবং তাঁর সাথে এমন কিছুকে শরীক করতে যে সম্পর্কে আমার কোন জ্ঞান নেই, অথচ আমি তোমাদেরকে পরাক্রম-শালী, ক্ষমাশীল আল্লাহর দিকে ডাকছি।” ",
  "“সন্দেহ নেই, তোমরা আমাকে তার দিকেই ডাকছ, যার কোন ডাক (শোনার ক্ষমতা) নেই, না দুনিয়ায় এবং না আখেরাতে। আমাদের প্রত্যাবর্তন তো আল্লাহরই কাছে। সীমালংঘনকারীরাই জাহান্নামের অধিবাসী (হবে)।” ",
  "“আমি তোমাদেরকে যা বলছি, তোমরা তা অচিরেই স্মরণ করবে। আমি আমার ব্যাপার আল্লাহর কাছে ন্যস্ত করছি। নিশ্চয়ই আল্লাহ (তাঁর) বান্দাদেরকে দেখতে পান।” ",
  "অতঃপর আল্লাহ তাকে তাদের কুচক্র থেকে রক্ষা করেন এবং ফেরাউনের বংশের ওপর ঘোর শাস্তি নেমে আসে। ",
  "তাদেরকে সকালে ও সন্ধ্যায় আগুনের সামনে রেখে দেওয়া হয়। আর যেদিন কেয়ামত হবে সেদিন বলা হবে, “ফেরাউনের বংশকে কঠোরতম শাস্তির মধ্যে ঢুকিয়ে দাও।” ",
  "(স্মরণ করো) যখন তারা (জাহান্নামের) আগুনের মধ্যে পরস্পর ঝগড়া করবে। দুর্বলেরা অহংকারীদেরকে বলবে, “আমরা তো তোমাদেরই অনুসারী ছিলাম। অতএব, তোমরা কি আমাদের থেকে আগুনের একটা অংশ নিতে পার?” ",
  "অহংকারীরা বলবে, “আমরা সবাই তো আগুনের মধ্যেই আছি। আল্লাহ তাঁর বান্দাদের মধ্যে বিচার-মীমাংসা করে দিয়েছেন।” ",
  "যারা আগুনের মধ্যে থাকবে তারা জাহান্নামের রক্ষীদেরকে বলবে, “তোমরা তোমাদের প্রভুর কাছে একটু দোয়া করো, তিনি যেন আমাদের (অন্তত) একদিনের শাস্তি লাঘব করে দেন।” ",
  "তারা বলবে, “তোমাদের কাছে কি তোমাদের রসূলেরা স্পষ্ট নিদর্শন নিয়ে আসত না?” তারা বলবে, “হ্যাঁ”। রক্ষীরা বলবে, “তাহলে তোমরাই দোয়া কর।” আর কাফেরদের দোয়া নিষ্ফলই হয়ে থাকে।\n",
  "আমি অবশ্যই আমার রসূলদেরকে ও যারা ঈমান আনে তাদেরকে এই পার্থিব জীবনে ও যেদিন সাক্ষীরা (সাক্ষ্য দেওয়ার জন্য) দাঁড়াবে সেদিন (অর্থাৎ কেয়ামতের দিন) সাহায্য করব; ",
  "যেদিন জালেমদের ওজর-আপত্তি তাদের উপকারে আসবে না। আর তাদের জন্য থাকবে অভিশাপ এবং তাদের জন্য থাকবে নিকৃষ্ট আবাস। ",
  "আমি মূসাকে পথের সন্ধান দিয়েছিলাম। আর বনী ইসরাঈলকে কিতাবের উত্তরাধিকারী করেছিলাম, ",
  "বুদ্ধিমানদের জন্য পথনির্দেশ ও উপদেশস্বরূপ। ",
  "অতএব, তুমি ধৈর্যধারণ করো; নিশ্চয়ই আল্লাহর ওয়াদা সত্য। আর তোমার ত্রুটি-বিচ্যুতির জন্য ক্ষমাপ্রার্থনা করো এবং বিকেলে ও সকালে তোমার প্রভুর পবিত্রতা ও প্রশংসা বর্ণনা কর। ",
  "নিজেদের কাছে কোন যুক্তি না এলেও যারা আল্লাহর নিদর্শন সম্পর্কে বিতর্ক করে। তাদের অন্তরে অহংকার ছাড়া কিছু নেই। তারা সেখানে পৌঁছাতে (অর্থাৎ তাদের অভিলাষ চরিতার্থ করতে) পারবে না। অতএব, তুমি আল্লাহর আশ্রয় চাও। নিশ্চয়ই তিনি সবকিছু শোনেন, সবকিছু দেখেন। ",
  "নিশ্চয়ই আসমান ও জমিন সৃষ্টি করা মানুষ সৃষ্টি করার চেয়ে বড়। কিন্তু অধিকাংশ মানুষ (তা) জানে না। ",
  "অন্ধ আর দৃষ্টিসম্পন্ন সমান নয়; (সমান) নয় ঈমানদার ও সৎকর্মশীলগণ আর অন্যায়কারীও। তোমরা কমই উপদেশ গ্রহণ করে থাক। ",
  "কেয়ামত অবশ্যই আসবে, সে সম্পর্কে কোন সন্দেহ নেই; কিন্তু অধিকাংশ মানুষ বিশ্বাস করে না। ",
  "তোমার প্রভু বলেছেন, “তোমরা আমাকে ডাক, আমি তোমাদের ডাকে সাড়া দেব। যারা অহংকারবশত আমার ইবাদত থেকে বিরত থাকে তারা লাঞ্ছিত অবস্থায় জাহান্নামে প্রবেশ করবে।”\n",
  "আল্লাহই তোমাদের বিশ্রামের জন্য রাত এবং দেখার জন্য দিন দিয়েছেন। আল্লাহ তো মানুষের প্রতি অবশ্যই অনুগ্রহশীল, কিন্তু অধিকাংশ মানুষ কৃতজ্ঞতা প্রকাশ করে না। ",
  "ইনিই আল্লাহ, তোমাদের প্রভু, সবকিছুর স্রষ্টা। তিনি ছাড়া কোন উপাস্য নেই। অতএব, তোমরা কীভাবে (তাঁর থেকে) ফিরে আস? ",
  "এভাবে তো তারাই ফিরে আসত যারা আল্লাহর নিদর্শনসমূহ অস্বীকার করত। ",
  "আল্লাহ তো সেই মহান সত্তা, যিনি পৃথিবীকে তোমাদের বাসস্থান করেছেন, আকাশকে ছাদ বানিয়েছেন, তোমাদের আকার গড়েছেন, তোমাদের আকারকে সুন্দর করেছেন এবং তোমাদেরকে উৎকৃষ্ট জীবিকা দান করেছেন। ইনিই আল্লাহ, তোমাদের প্রভু। বিশ্বজগতের প্রভু এই আল্লাহ কত মহান! ",
  "তিনি চিরঞ্জীব, তিনি ছাড়া কোন উপাস্য নেই। অতএব, তাঁকেই ডাক, দ্বীনকে কেবল তাঁরই জন্য নিবেদিত করে। সব প্রশংসা আল্লাহর, যিনি নিখিল জগতের প্রভু। ",
  "বল, “আমার কাছে আমার প্রভুর নিকট থেকে যখন স্পষ্ট প্রমাণ এসে গেছে, তখন তোমরা আল্লাহ ব্যতীত আর যাদেরকে ডাক তাদের ইবাদত করতে আমাকে নিষেধ করা হয়েছে এবং আমি নিখিল জগতের প্রভুর বশ্যতা স্বীকার করতে আদিষ্ট হয়েছি।” ",
  "তিনিই তোমাদেরকে (আদমকে) মাটি দ্বারা, তারপর (আদমের সন্তানদেরকে) শুক্রবিন্দু দ্বারা ও তারপর জমাট রক্ত দ্বারা সৃষ্টি করেছেন। অতঃপর তোমাদেরকে (মায়ের পেট থেকে) শিশুরূপে বের করেন। তারপর (বড় করে তোলেন) যাতে পূর্ণ শক্তির বয়সে (যৌবনে) উপনীত হও, তারপর বৃদ্ধ হও— যদিও তোমাদের কেউ কেউ তার আগেই মারা যায়— আর যাতে একটি নির্ধারিত সময়কালে পৌঁছাতে পার, এবং যাতে তোমরা (সবকিছু ভালভাবে) বুঝতে পার। ",
  "তিনিই জীবন ও মৃত্যু দান করেন। আর যখন কোন কিছু করার সিদ্ধান্ত নেন তখন তাকে বলেন, জ্ঞহওঞ্চ, আর তা হয়ে যায়।\n",
  "তুমি কি তাদেরকে দেখনি যারা আল্লাহর নিদর্শন সম্পর্কে বিতর্ক করে? তারা কীভাবে বিপথগামী হচ্ছে? ",
  "(নিদর্শন সম্পর্কে তারাই বিতর্ক করে) যারা কিতাবকে এবং যা নিয়ে আমি রসূলদেরকে পাঠিয়েছি তাকে মিথ্যা বলে। তারা (এর পরিণাম) জানতে পারবে, ",
  "যখন (জাহান্নামে) তাদের গলায় বেড়ি আর শিকল থাকবে। তাদেরকে টেনে নিয়ে যাওয়া হবে ",
  "ফুটন্ত পানিতে, তারপর আগুনে পোড়ানো হবে। ",
  "অতঃপর তাদেরকে বলা হবে, “সেসব কোথায়, যা তোমরা শরীক করতে ",
  "আল্লাহ ব্যতীত?” তারা বলবে, “তারা আমাদের থেকে উধাও হয়ে গেছে। বরং আমরা এর আগে কোন কিছুকেই ডাকতাম না।” এভাবেই আল্লাহ কাফেরদেরকে পথভ্রষ্ট করেন। ",
  "এর কারণ, তোমরা পৃথিবীতে অন্যায়ভাবে আনন্দোল্লাস করতে এবং দম্ভ করতে। ",
  "তোমরা জাহান্নামের দরজায় প্রবেশ করো, সেখানে চিরকাল থাকার জন্য। কত খারাপ দাম্ভিকদের এই আবাসস্থল! ",
  "অতএব, (হে নবী!) তুমি ধৈর্য ধর। নিশ্চয়ই আল্লাহর ওয়াদা সত্য। আমি তাদেরকে যে (শাস্তির) ওয়াদা করছি তার কিছুটা যদি তোমাকে দেখাই কিংবা তোমার মৃত্যু ঘটাই, তবুও তো তাদেরকে আমার কাছেই ফিরিয়ে আনা হবে। ",
  "আমি তো তোমার পূর্বেও অনেক রসূল পাঠিয়েছিলাম। তাদের মধ্যে কারো কারো ঘটনা তোমার কাছে বর্ণনা করেছি এবং কারো কারো ঘটনা তোমার কাছে বর্ণনা করিনি। আল্লাহর অনুমতি ছাড়া কোন নিদর্শন নিয়ে আসা কোন রসূলের পক্ষেই সম্ভব ছিল না। তবে যখন আল্লাহর নির্দেশ আসবে তখন সঠিকভাবে ফয়সালা হয়ে যাবে। আর তখন মিথ্যার অনুসারীরাই ক্ষতিগ্রস্ত হবে।\n",
  "আল্লাহই তোমাদের জন্য চতুষ্পদ পশু সৃষ্টি করেছেন, যাতে তোমরা সেগুলোর কোন কোনটিতে আরোহণ করো এবং কোন কোনটি থেকে খাদ্য গ্রহণ কর। ",
  "ওগুলোতে তোমাদের জন্য (আরো অনেক) উপকার রয়েছে। ",
  "আর (ওগুলো আল্লাহ এজন্যও সৃষ্টি করেছেন) যাতে ওগুলোর মাধ্যমে তোমরা তোমাদের মনের কোন চাহিদা পূরণ করতে পার। ওগুলোতে ও নৌযানে তোমাদেরকে (এক জায়গা থেকে আরেক জায়গায়) বহন করা হয়। আল্লাহ তোমাদেরকে তাঁর নিদর্শনসমূহ দেখিয়ে থাকেন। অতএব, তোমরা তাঁর কোন্‌ নিদর্শনটি অস্বীকার করবে? ",
  "তারা কি পৃথিবীতে ভ্রমণ করে দেখেনি, তাদের পূর্ববর্তীদের কেমন পরিণতি হয়েছিল? তারা এদের চেয়ে সংখ্যায় বেশি ছিল এবং দুনিয়ায় তাদের শক্তি ও কীর্তিও প্রবলতর ছিল। তারপরও তাদের উপার্জনসমূহ (কর্মসমূহ) তাদের কোন কাজে আসেনি। ",
  "যখন তাদের রসূলগণ তাদের কাছে স্পষ্ট প্রমাণ নিয়ে এসেছিল তখন তারা তাদের (পার্থিব বিষয়ের) জ্ঞানেই সন্তুষ্ট ছিল। তারা যা নিয়ে ঠাট্টা-বিদ্রূপ করত তাই তাদেরকে বেষ্টন করে নিয়েছিল (তাদের শাস্তির কারণ হয়েছিল)। ",
  "অতঃপর যখন তারা আমার শাস্তি দেখতে পেল তখন বলল, “আমরা এক আল্লাহর প্রতি ঈমান আনলাম এবং তাঁর সাথে যা কিছু শরীক করতাম তা প্রত্যাখ্যান করলাম।” ",
  "যখন তারা আমার শাস্তি দেখতে পেল তখন তাদের এই ঈমান তাদের কোন উপকারে এলো না। আল্লাহর এ নিয়মই তাঁর বান্দাদের ক্ষেত্রে চলে এসেছে। আর সেখানেই কাফেররা ক্ষতিগ্রস্ত হয়েছে।",
  "হা মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "(এই কিতাব) করুণাময়, দয়ালু আল্লাহর পক্ষ থেকে অবতীর্ণ। ",
  "(এ) এমন এক কিতাব, যার আয়াতসমূহ বিস্তারিতভাবে বিবৃত হয়েছে, এক আরবী কোরআন হিসেবে, জ্ঞানী লোকদের জন্য, ",
  "সুসংবাদদাতা ও সতর্ককারী হিসেবে; কিন্তু তাদের অধিকাংশই মুখ ফিরিয়ে নিয়েছে (তা মানতে অস্বীকার করেছে); তাই তারা শুনতে পায় না। ",
  "তারা বলে, “আমাদের অন্তর আবরণের মধ্যে রয়েছে, যে কারণে সেখানে আমাদের প্রতি তোমার আহবান প্রবেশ করে না। অধিকন্তু আমাদের কানে বধিরতা আছে এবং আমাদের ও তোমার মাঝে একটি অন্তরাল রয়েছে। সুতরাং তুমি তোমার কাজ করো, আমরা আমাদের কাজ করি।” ",
  "বল, “আসলে আমি তোমাদের মতই একজন মানুষ। আমার কাছে এই মর্মে ওহী আসে যে, তোমাদের প্রভু একজন প্রভু (আল্লাহ)। অতএব, তোমরা তাঁর দিকে স্থির থাক এবং তাঁর কাছে ক্ষমা চাও।” আর মুশরিকদের জন্য (বড়) দুর্ভোগ রয়েছে, ",
  "যারা যাকাত দেয় না; আর তারাই পরকালকে অস্বীকার করে। ",
  "যারা মুমিন ও সৎকর্মশীল, তাদের জন্য রয়েছে নিরবচ্ছিন্ন এক পুরস্কার।\n",
  "বল, তোমরা কি সত্যই সেই মহান সত্তাকে অবিশ্বাস করো ও তাঁর সমকক্ষ দাঁড় করাও, যিনি দুইদিনে জমিন (পৃথিবী) সৃষ্টি করেছেন? তিনিই তো নিখিল জগতের প্রভু। ",
  "আর (যিনি) তার উপরিভাগে অনড় পর্বতমালা স্থাপন করেছেন, তাতে বরকত দান করেছেন ও তার (অধিবাসীদের) জীবিকার ব্যবস্থা করেছেন চারদিনে, পুরোপুরিভাবে (না কম, না বেশি); (এটা) প্রশ্নকারীদের জন্য। (অর্থাৎ যারা প্রশ্ন করে যে, আল্লাহ কয়দিনে পৃথিবী সৃষ্টি করেছেন, এটা তারই জবাব।) ",
  "অতঃপর তিনি আসমানের দিকে মনোযোগ দেন, যা ছিল ধোঁয়া; এবং তাকে ও পৃথিবীকে বলেন, “তোমরা উভয়ে এসো, ইচ্ছায় কিংবা অনিচ্ছায়।” তারা বলল, “আমরা স্বেচ্ছায় এলাম।” ",
  "তখন তিনি দুইদিনে সাত আসমান সৃষ্টি করেন এবং প্রত্যেক আসমানকে তার কাজ জানিয়ে দেন। আমি নিকটতম (প্রথম) আসমানকে প্রদীপমালা (তারকারাজি) দিয়ে সুসজ্জিত করেছি ও তাকে সংরক্ষিত করেছি। এটা পরাক্রমশালী, মহাজ্ঞানী আল্লাহর ব্যবস্থাপনা। ",
  "কিন্তু তারা যদি মুখ ফিরিয়ে নেয়, তাহলে বলবে, “আমি তোমাদেরকে আদ ও ছামূদ জাতির বজ্রাঘাতের মত এক বজ্রাঘাতের ভয় দেখাচ্ছি।” ",
  "যখন তাদের সামনের দিক থেকে ও তাদের পেছনের দিক থেকে রসূলগণ এসে বলছিল, “তোমরা আল্লাহ ছাড়া কারো ইবাদত করো না” তখন তারা বলেছিল, “যদি আমাদের প্রভু তেমনটি চাইতেন তাহলে তিনি অবশ্যই ফেরেশতা পাঠাতেন। অতএব, তোমরা যা নিয়ে প্রেরিত হয়েছো (বলে দাবি করছ) আমরা তা অস্বীকার করি।” ",
  "আদ জাতি তো পৃথিবীতে নাহক দম্ভ করেছিল আর বলেছিল, “আমাদের চেয়ে অধিক শক্তিধর আবার কে?” তারা কি দেখে নি যে, যে আল্লাহ তাদেরকে সৃষ্টি করেছেন তিনি তাদের চেয়ে অধিক শক্তিধর? আর তারা আমার নিদর্শনসমূহ অস্বীকার করত। ",
  "তাই আমি তাদেরকে এই দুনিয়ার জীবনেই লাঞ্ছনাকর শাস্তি আস্বাদন করানোর জন্য কতিপয় অশুভ দিনে তাদের ওপর প্রচণ্ড বাতাস পাঠিয়েছিলাম। আর আখেরাতের শাস্তি তো আরো বেশি লাঞ্ছনাকর। (সেখানে) তারা কোন সাহায্য পাবে না। ",
  "আর ছামূদ জাতিকে তো আমি সৎপথ দেখিয়েছিলাম, কিন্তু তারা সৎপথে চলার পরিবর্তে অন্ধ থাকাই পছন্দ করেছিল। তাই তাদেরই কৃতকর্মের ফলে তাদেরকে লাঞ্ছনাকর শাস্তির বজ্রাঘাত পাকড়াও করেছিল। ",
  "আর যারা ঈমান এনেছিল এবং (তদনুযায়ী) তাকওয়া অবলম্বন করে চলত আমি তাদেরকে রক্ষা করেছিলাম।\n",
  "(স্মরণ করো) যেদিন আল্লাহর শত্রুদেরকে একত্রিত করে জাহান্নামের দিকে নেওয়া হবে, তারপর তাদেরকে বিভিন্ন দলে ভাগ করা হবে। ",
  "অবশেষে তারা যখন সেখানে (জাহান্নামে) পৌঁছে যাবে তখন তাদের কান, তাদের চোখ ও তাদের ত্বক তাদের কর্ম সম্বন্ধে তাদেরই বিরুদ্ধে সাক্ষ্য দেবে। ",
  "তারা তাদের ত্বককে বলবে, “তোমরা আমাদের বিরুদ্ধে সাক্ষ্য দিচ্ছ কেন?” জবাবে ত্বক বলবে, “আল্লাহ আমাদেরকে কথা বলার ক্ষমতা দিয়েছেন, যিনি সবকিছুকেই কথা বলার ক্ষমতা দিয়েছেন। তিনিই তোমাদেরকে প্রথমবার সৃষ্টি করেছিলেন আর (এখন) তাঁর কাছেই তোমাদেরকে ফিরিয়ে আনা হচ্ছে।” ",
  "তোমাদের কান, তোমাদের চোখ কিংবা তোমাদের ত্বক তোমাদের বিপক্ষে সাক্ষ্য দেবে না— এই বিশ্বাসে তোমরা (তাদের কাছে) কিছু গোপন করতে না। তবে তোমরা ধারণা করেছিলে যে, তোমরা যা করো আল্লাহ তার অনেক কিছু জানেন না। ",
  "তোমাদের প্রভু সম্বন্ধে তোমাদের এই ধারণাই তোমাদেরকে ধ্বংস করেছে এবং তোমরা (এজন্যই) ক্ষতিগ্রস্তদের অন্তর্ভুক্ত হয়েছো। ",
  "(এখন) যদি তারা কষ্ট সহ্য করে তবুও জাহান্নামই তাদের আবাসস্থল থাকবে; আর যদি (আল্লাহর) অনুগ্রহ পেতে চায় তাহলে (তাঁর) অনুগ্রহ পাবে না। ",
  "আমি তাদের জন্য সঙ্গী নির্ধারণ করে দিয়েছিলাম। সঙ্গীরা তাদের সামনের ও পেছনের সবকিছু (আগের ও পরের কাজকর্ম) তাদের দৃষ্টিতে শোভনীয় করেছিল। (তাই) তাদের জন্য শাস্তি ন্যায়সঙ্গত, যেমন তা ন্যায়সঙ্গত ছিল তাদের পূর্ববর্তী প্রজন্মের জ্বিন ও মানুষের জন্য। নিশ্চয়ই তারা ক্ষতিগ্রস্ত ছিল।   \n",
  "কাফেররা বলে, “তোমরা এই কোরআন শুনবে না এবং তা আবৃত্তিকালে গণ্ডগোল করবে, যাতে তোমরা জয়ী হও।” ",
  "আমি অবশ্যই কাফেরদেরকে কঠিন শাস্তি আস্বাদন করাব এবং তাদেরকে তাদের খারাপ কাজের প্রতিফল দেব। ",
  "তা হল আল্লাহর শত্রুদের প্রতিফল, জাহান্নাম। সেখানে তাদের জন্য রয়েছে স্থায়ী আবাস, আমার নিদর্শনসমূহ অস্বীকার করার প্রতিফলস্বরূপ। ",
  "কাফেররা বলবে, “হে আমাদের প্রভু! জ্বিন ও মানুষের মধ্যে যারা আমাদেরকে পথভ্রষ্ট করেছে তাদেরকে দেখিয়ে দাও, আমরা তাদেরকে আমাদের পায়ের তলায় পিষ্ট করব, যাতে তারা হেয় প্রতিপন্ন হয়।” ",
  "যারা বলে, “আমাদের প্রভু আল্লাহ”, অতঃপর (সত্যের ওপর) অটল থাকে, তাদের কাছে (মৃত্যুর সময়) ফেরেশতারা অবতীর্ণ হয় এবং বলে, “তোমরা ভয় করো না এবং চিন্তিত হয়ো না; আর তোমাদেরকে যে জান্নাতের ওয়াদা করা হত তার সুসংবাদ শুনে নাও।” ",
  "“পার্থিব জীবনে ও পরকালে আমরা তোমাদের বন্ধু। তোমাদের মন যা কামনা করে সেখানে তোমাদের জন্য তাই আছে এবং সেখানে তোমরা যা চাও তাই পাবে। ",
  "এটা ক্ষমাশীল, পরম করুণাময়ের আতিথেয়তা।”\n",
  "তার চেয়ে ভাল কথা কে বলে, যে আল্লাহর দিকে (মানুষকে) ডাকে, সৎকাজ করে এবং বলে “আমি একজন মুসলিম (আল্লাহর কাছে আত্মসমর্পণ-কারী)”? ",
  "ভাল কাজ আর মন্দ কাজ সমান নয়। ভাল কাজটি দিয়ে (মন্দ কাজের) জবাব দেবে। দেখবে, যার সাথে তোমার শত্রুতা ছিল সে যেন এক অন্তরঙ্গ বন্ধু হয়ে গিয়েছে। ",
  "এ গুণটি কেবল ধৈর্যশীলদেরকেই দেওয়া হয়, এ গুণটি কেবল পরম ভাগ্যবানকেই দেওয়া হয়। ",
  "যদি শয়তানের কোন প্ররোচনা তোমাকে প্ররোচিত করে তাহলে আল্লাহর কাছে আশ্রয় চাইবে। নিশ্চয়ই তিনি সবকিছু শোনেন, সবকিছু জানেন। ",
  "রাত, দিন, সূর্য ও চনদ্র তাঁরই এক একটি নিদর্শন। তোমরা সূর্য কিংবা চনদ্রকে সেজদা করো না। সেজদা করবে আল্লাহকেই, যিনি এগুলো সৃষ্টি করেছেন, যদি তোমরা কেবল তাঁরই এবাদতকারী হও। ",
  "যদি তারা অহংকার করে (এবং এই আদেশ অমান্য করে) তাহলে (জেনে রাখবে) যারা তোমার প্রভুর সান্নিধ্যে রয়েছে তারা (অর্থাৎ ফেরেশতারা) রাতদিন তাঁর পবিত্রতা ও মহিমা ঘোষণা করছে এবং তারা (কখনো) ক্লান্ত হয় না।সেজদা",
  "তাঁর একটি নিদর্শন এই যে, তুমি (এক সময়ে) ভূমিকে মৃত (অনুর্বর) দেখতে পাও। তারপর আমি যখন তার ওপর পানি (বৃষ্টি) বর্ষণ করি তখন তা নড়ে (জীবিত হয়ে) ওঠে এবং (গাছপালায়) বেড়ে ওঠে। যিনি এই ভূমিকে জীবিত করেন তিনি মৃতদেরকেও অবশ্যই জীবিত করবেন। তিনি সবকিছুই করতে সক্ষম। ",
  "যারা আমার নিদর্শনসমূহের ব্যাপারে বক্রতার আশ্রয় নেয় তারা আমার অগোচর নয়। তাহলে কে ভাল, যে জাহান্নামে নিক্ষিপ্ত হবে সে, না যে কেয়ামতের দিন নিরাপদে আসবে সে? তোমরা যা ইচ্ছা তা করতে পার; তবে তোমরা যা-ই করো, নিশ্চয়ই তিনি তা দেখেন। ",
  "যারা তাদের কাছে উপদেশ (কোরআন) আসার পর তা অবিশ্বাস করেছে (তারা অবশ্যই শাস্তি ভোগ করবে); এ তো এক সম্মানিত গ্রন্থ। ",
  "এতে মিথ্যা আসতে পারে না, না তার সামনে থেকে এবং না তার পেছন থেকে (অর্থাৎ কোন দিক থেকে)। এটা এক প্রজ্ঞাময়, প্রশংসিত সত্তার (আল্লাহর) পক্ষ থেকে অবতীর্ণ। ",
  "তোমার পূর্ববর্তী রসূলদেরকে যা বলা হয়েছিল তোমাকেও তাই বলা হচ্ছে। নিশ্চয়ই তোমার প্রভু (মুমিনদের জন্য) ক্ষমাশীল ও (কাফেরদের জন্য) যন্ত্রণাদায়ক শাস্তিদাতা। ",
  "আমি যদি একে একটি আজমী কোরআন বানাতাম (আরবী ছাড়া অন্য ভাষায় কোরআন অবতীর্ণ করতাম) তাহলে তারা অবশ্যই বলত, “এর আয়াতসমূহ (আমাদের ভাষায়) বিস্তারিতভাবে ব্যাখ্যা করা হল না কেন? আজমী আর আরব? (অর্থাৎ কিতাব আজমী আর রসূল আরব, এ কেমন ব্যাপার?)” বল, “এটা মুমিনদের জন্য পথনির্দেশ আর (তাদের রোগের) চিকিৎসা। তবে যারা মুমিন নয় তাদের কানে বধিরতা আছে এবং এ কোরআন তাদের জন্য অন্ধত্ব। ওদেরকে (যেন) দূরবর্তী কোন জায়গা থেকে আহবান করা হচ্ছে।”  \n",
  "আমি মূসাকে কিতাব দিয়েছিলাম। তারপর তার ব্যাপারে মতভেদ করা হয়। যদি তোমার প্রভুর পক্ষ থেকে পূর্বেই একটি কথা (তাদেরকে শাস্তি দেবার সিদ্ধান্ত) না থাকত তাহলে তাদের মধ্যে মীমাংসা হয়ে যেত। নিশ্চয়ই তারা এ (কোরআনের) ব্যাপারে বিভ্রান্তিকর এক সন্দেহের মধ্যে রয়েছে। ",
  "যে সৎকাজ করে তার সুফল সে-ই পাবে এবং যে খারাপ কাজ করে তার কুফল তার ওপরই পড়বে। আর তোমার প্রভু তো (তাঁর) বান্দাদের জন্য জুলুমকারী নন।",
  "কেয়ামতের জ্ঞান কেবল তাঁর কাছেই আছে। তাঁর অজ্ঞাতে কোন ফল আবরণ থেকে বের হয় না এবং কোন নারী গর্ভধারণ ও সন্তান প্রসব করে না। যেদিন তিনি তাদেরকে ডেকে জিজ্ঞেস করবেন, “আমার শরীকেরা কোথায়?” সেদিন তারা বলবে, “আমরা তোমাকে জানাচ্ছি যে, আমাদের মধ্যে (এ ব্যাপারে) কোন সাক্ষী নেই। (অর্থাৎ আমাদের মধ্যে কেউ বলছে না যে, তারা তোমার শরীক।)” ",
  "পূর্বে (দুনিয়ায়) তারা (আল্লাহ ব্যতীত) যাদেরকে ডাকত তারা তাদের কাছ থেকে উধাও হয়ে যাবে এবং তারা বুঝতে পারবে যে, তাদের কোন নিষ্কৃতি নেই। ",
  "মঙ্গল (সুখ-শান্তি) চাওয়ায় মানুষ ক্লান্ত হয় না; কিন্ত যদি তাকে অমঙ্গল (দুঃখ-কষ্ট) স্পর্শ করে তাহলেই সে একেবারে নিরাশ হয়ে পড়ে। ",
  "দুঃখ-কষ্ট স্পর্শ করার পর তাকে যদি আমি আমার পক্ষ থেকে কোন অনুগ্রহ আস্বাদন করাই তাহলে সে অবশ্যই বলবে, “এটা তো আমার পাওনা। আর কেয়ামত হবে বলে আমার মনে হয় না। তবে একান্তই যদি আমাকে আমার প্রভুর কাছে ফিরিয়ে নেওয়া হয় তাহলে আমার জন্য তাঁর কাছে অবশ্যই কল্যাণ থাকবে।” অতএব, অবশ্যই আমি কাফেরদেরকে তাদের কৃতকর্ম অবহিত করব এবং অবশ্যই তাদেরকে কঠিন শাস্তি আস্বাদন করাব। ",
  "যখন আমি মানুষের প্রতি অনুগ্রহ করি তখন সে মুখ ফিরিয়ে নেয় এবং দূরে সরে যায়। আর যখন অমঙ্গল তাকে স্পর্শ করে তখন সে লম্বা-চওড়া প্রার্থনা শুরু করে। ",
  "(ওদেরকে) বল, “আমাকে বল দেখি, যদি এই কোরআন আল্লাহর পক্ষ থেকে এসে থাকে আর তোমরা তা অবিশ্বাস করে থাক তাহলে তার চেয়ে অধিক পথভ্রষ্ট কে হতে পারে, যে (এ ব্যাপারে) ঘোর বিরোধিতায় লিপ্ত?” ",
  "আমি তাদেরকে (পৃথিবীর) দিক-দিগন্তে ও তাদের নিজেদের মধ্যে আমার নিদর্শনসমূহ দেখাব, যাতে এই কোরআন যে সত্য তা তাদের কাছে স্পষ্ট হয়ে যায়। তোমার প্রভুর ব্যাপারে কি এটা যথেষ্ট নয় যে, তিনি সবকিছুর একজন সাক্ষী? ",
  "জেনে রাখ, তারা তাদের প্রভুর সাথে সাক্ষাতের ব্যাপারে সন্দিহান। জেনে রাখ, তিনি সবকিছু পরিবেষ্টন করে আছেন।\n",
  "হা মীম, ",
  "জ্ঞআইন সীন ক্বাফ [পবিত্র কোরআনে কোন কোন সূরার শুরুতে শব্দ-সংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "পরাক্রমশালী, অসীম প্রজ্ঞাবান আল্লাহ এভাবেই তোমার কাছে ও তোমার পূর্ববর্তীদের কাছে ওহী পাঠান। ",
  "আসমানে ও জমিনে যা কিছু আছে সব তাঁরই। তিনিই সর্বোচ্চ, মহামহিম। ",
  "আসমানসমূহ তাদের ওপরের দিক থেকে ফেটে যাবার উপক্রম হয় এবং ফেরেশতারা তাদের প্রভুর প্রশংসা ও পবিত্রতা বর্ণনা করে আর জমিনের অধিবাসীদের জন্য ক্ষমা প্রার্থনা করে। জেনে রাখ, আল্লাহই ক্ষমাশীল, পরম দয়ালু। ",
  "যারা আল্লাহ ব্যতীত অন্যান্য অভিভাবক গ্রহণ করে, আল্লাহ তাদেরকে দেখে রাখেন। তুমি তাদের কর্মবিধায়ক নও। ",
  "আর এভাবেই আমি তোমার কাছে এক আরবী কোরআন নাযিল করেছি, যাতে তুমি মূল জনপদ (মক্কা নগরী) ও তার আশপাশের লোকদেরকে সতর্ক করতে পার। সতর্ক করতে পার সমাবেশের (কেয়ামতের) দিন সম্পর্কে, যে ব্যাপারে কোন সন্দেহ নেই। (সেদিন) একদল যাবে জান্নাতে এবং একদল যাবে জাহান্নামে। ",
  "আল্লাহ ইচ্ছা করলে তাদেরকে (সব মানুষকে) এক জাতি করতে পারতেন। কিন্তু তিনি যাকে ইচ্ছা তাঁর রহমতের অন্তর্ভুক্ত করেন। আর জালেমদের জন্য কোন অভিভাবক কিংবা সাহায্যকারী নেই। ",
  "নাকি তারা তাঁকে ছাড়া অন্যান্য অভিভাবক গ্রহণ করেছে? আসলে তো আল্লাহই (একমাত্র) অভিভাবক। তিনি মৃতদেরকে জীবিত করেন। তিনি সবকিছুই করতে সক্ষম। \n",
  "তোমরা যে বিষয়েই মতভেদ করো, তার ফয়সালা আল্লাহর কাছে। (বল,) “তিনিই আল্লাহ, আমার প্রভু। আমি তাঁর ওপরই নির্ভর করি এবং তাঁর দিকেই ফিরে আসি।” ",
  "(তিনি) আসমান ও জমিনের স্রষ্টা। তিনি তোমাদের মধ্য থেকে তোমাদের জন্য জোড়া এবং চতুষ্পদ জন্তুদের জন্যও জোড়া নির্ধারণ করেছেন। এই পদ্ধতিতেই তিনি তোমাদেরকে সৃষ্টি করে থাকেন। কোন কিছুই তাঁর মত নয়। তিনি সবকিছু শোনেন, সবকিছু দেখেন। ",
  "তাঁর কাছেই আসমান ও জমিনের চাবি। তিনি যার জন্য চান জীবিকা প্রশস্ত করেন (বাড়িয়ে দেন) ও (যার জন্য চান) সংকুচিত করেন (কমিয়ে দেন)। তিনি সবকিছুই জানেন। ",
  "তিনি তোমাদের জন্য সেই দ্বীনই বিধিবদ্ধ করেছেন যার আদেশ দিয়েছিলেন নূহকে, যা আমি তোমার কাছে নাযিল করেছি এবং যার আদেশ দিয়েছিলাম ইবরাহীম, মূসা ও ঈসাকেও; এই বলে যে, “তোমরা দ্বীন প্রতিষ্ঠিত করো এবং তাতে বিভেদ সৃষ্টি করো না।” তুমি মুশরিকদেরকে যা করতে বল তা তাদের কাছে বড় (কঠিন) মনে হয়। আল্লাহ যাকে ইচ্ছা এই দ্বীনের জন্য মনোনীত করেন এবং যে (তাঁর দিকে) ফিরে আসে তাকেই তাঁর পথ প্রদর্শন করেন। ",
  "তাদের কাছে জ্ঞান আসার পরই তারা পারস্পরিক জিদবশত বিভেদ সৃষ্টি করেছে। যদি তোমার প্রভুর পক্ষ থেকে একটি নির্দিষ্ট সময় পর্যন্ত অবকাশের পূর্ব সিদ্ধান্ত না থাকত তাহলে বিষয়টি তাদের মধ্যে (আগেই) ফয়সালা হয়ে যেত। তাদের পরে যারা কিতাবের উত্তরাধিকার লাভ করেছে তারা সে সম্পর্কে এক বিভ্রান্তিকর সন্দেহের মধ্যে রয়েছে। ",
  "অতএব, তুমি (লোকদেরকে) সেই (বিধানের) দিকে ডাক এবং (নিজে তাতে) অটল থাক, যেভাবে তুমি আদিষ্ট হয়েছো। তাদের ইচ্ছার অনুসরণ করো না। বল, “আল্লাহ যে কিতাব নাযিল করেছেন আমি তা বিশ্বাস করেছি। আমাকে তোমাদের মধ্যে ন্যায়বিচার করার আদেশ দেওয়া হয়েছে। আল্লাহ আমাদের প্রভু এবং তোমাদেরও প্রভু। আমাদের জন্য আমাদের কর্ম এবং তোমাদের জন্য তোমাদের কর্ম। আমাদের ও তোমাদের মধ্যে কোন বিবাদ নেই। আল্লাহ আমাদেরকে একত্রিত করবেন। তাঁর কাছেই (আমাদের সকলের) প্রত্যাবর্তন।” ",
  "আল্লাহকে মেনে নেওয়ার পর যারা তাঁর ব্যাপারে বিতর্ক করে তাদের যুক্তি তাদের প্রভুর কাছে অসার। তাদের ওপর (আল্লাহর) ক্রোধ এবং তাদের জন্য কঠোর শাস্তি রয়েছে। ",
  "আল্লাহই সত্যসহ কিতাব (পবিত্র কোরআন) ও (সত্যের) মানদণ্ড নাযিল করেছেন। কেয়ামত হয়তো নিকটবর্তী, তুমি তা জানবে কীভাবে? ",
  "যারা তা বিশ্বাস করে না তারাই তা তাড়াতাড়ি কামনা করে। আর যারা বিশ্বাস করে তারা তাকে ভয় পায়। (কারণ) তারা জানে যে, তা সত্য। জেনে রাখ, কেয়ামত সম্পর্কে যারা বিতর্ক করে তারা অবশ্যই দারুণ বিভ্রান্তিতে রয়েছে। ",
  "আল্লাহ তাঁর বান্দাদের প্রতি দয়ালু। তিনি যাকে চান জীবিকা দান করেন। তিনি মহাশক্তিধর, মহাপরাক্রমশালী।\n",
  "যে পরকালের ফসল (পুরস্কার) চায় তার জন্য আমি তার ফসল বাড়িয়ে দেই। আর যে ইহকালের ফসল চায় তাকে আমি তা থেকেই (কিছু) দিয়ে দেই। পরকালে তার কোন অংশ থাকবে না। ",
  "নাকি তাদের কতিপয় শরীক (দেবতা) আছে, যারা তাদের জন্য এমন কোন দ্বীন প্রবর্তন করে দিয়েছে, আল্লাহ যার অনুমতি দেননি? যদি চূড়ান্ত কথা (সিদ্ধান্ত) না থাকত তাহলে তাদের ব্যাপারে ফয়সালা হয়ে যেত। নিশ্চয়ই জালেমদের জন্য যন্ত্রণাদায়ক শাস্তি রয়েছে। ",
  "তুমি জালেমদেরকে তাদের কৃতকর্মের জন্য ভীতসন্ত্রস্ত দেখবে। আর তা (কৃতকর্মের শাস্তি) তাদের ওপর আপতিত হবেই। পক্ষান্তরে যারা ঈমানদার ও সৎকর্মশীল, তারা থাকবে জান্নাতের বাগানে। তারা যা চাইবে, তাদের প্রভুর কাছে তাই পাবে। এটাই তো (প্রভুর) বড় অনুগ্রহ। ",
  "আল্লাহ তাঁর ঈমানদার ও সৎকর্মশীল বান্দাদেরকে (জান্নাতের) এই সুসংবাদই দিয়ে থাকেন। বল, “আমি এজন্য (তোমাদেরকে আল্লাহর পথে ডাকার জন্য) তোমাদের কাছে আত্মীয়তার সৌহার্দ্য ছাড়া কোন (জাগতিক) প্রতিদান চাই না।” কেউ কোন ভাল কাজ করলে আমি তার জন্য তাতে কল্যাণ বাড়িয়ে দেই। নিশ্চয়ই আল্লাহ ক্ষমাশীল, প্রতিদান দানকারী। ",
  "নাকি তারা বলে যে, সে (নবী) আল্লাহর বিরুদ্ধে মিথ্যা বানিয়ে বলেছে? (তাহলে তো) আল্লাহ ইচ্ছা করলে তোমার অন্তরে মোহর মেরে দিতেন। আল্লাহ মিথ্যাকে মুছে দেন এবং নিজ বাণী দ্বারা সত্যকে প্রতিষ্ঠিত করেন। নিশ্চয়ই তিনি (মানুষের) অন্তরের বিষয় ভালভাবে জানেন। ",
  "তিনিই তাঁর বান্দাদের তওবা কবুল করেন এবং (তাদের) পাপসমূহ ক্ষমা করেন। আর তোমরা যা কিছু করো তিনি তা জানেন। ",
  "তিনি ঈমানদার ও সৎকর্মশীলদের ডাকে সাড়া দেন এবং তাদের জন্য স্বীয় অনুগ্রহ বাড়িয়ে দেন। আর কাফেরদের জন্য রয়েছে কঠিন শাস্তি। ",
  "আল্লাহ যদি তাঁর বান্দাদের জন্য পর্যাপ্ত পরিমাণে জীবিকা দান করতেন তাহলে তারা পৃথিবীতে অবশ্যই বাড়াবাড়ি করত, তাই তিনি তাঁর ইচ্ছানুযায়ী পরিমাণমত (জীবিকা) নাযিল করেন। নিশ্চয়ই তিনি তাঁর বান্দাদের সব খবর রাখেন, তাদের সবকিছু দেখতে পান। ",
  "তারা নিরাশ হওয়ার পর তিনিই বৃষ্টি বর্ষণ করেন এবং (তাদের জন্য) নিজের অনুগ্রহ ছড়িয়ে দেন। তিনিই (তাদের) অভিভাবক, সকল প্রশংসার অধিকারী। ",
  "আসমান ও জমিন সৃষ্টি এবং এ দুইয়ের মাঝে তিনি যেসব জীবজন্তু ছড়িয়ে দিয়েছেন তা তাঁর অন্যতম নিদর্শন। তিনি যখন চান তাদেরকে একত্রিত করতে সক্ষম।\n",
  "তোমাদের যে বিপদ আসে তা তোমাদের কৃতকর্মেরই ফল। তিনি তোমাদের অনেক অপরাধ ক্ষমাও করে দেন। ",
  "পৃথিবীতে তোমরা (আল্লাহকে) অপারগ করতে (আল্লাহর শাস্তি এড়াতে) পারবে না। আল্লাহ ছাড়া তোমাদের কোন অভিভাবক কিংবা সাহায্যকারী নেই। ",
  "তাঁর নিদর্শনসমূহের মধ্যে রয়েছে সমুদ্রে চলমান পাহাড়ের মত (উঁচু) জাহাজসমূহ। ",
  "তিনি যদি চান বাতাসকে থামিয়ে দেন। তখন জাহাজগুলো সুমুদ্রপৃষ্ঠে স্থির হয়ে থাকে। নিশ্চয়ই এতে প্রত্যেক ধৈর্যশীল ও কৃতজ্ঞ ব্যক্তির জন্য (অনেক) নিদর্শন আছে। ",
  "অথবা তাদের কৃতকর্মের জন্য সেগুলো ধ্বংস করে দেন। তিনি অনেক কিছু ক্ষমাও করে দেন। ",
  "যারা আমার নিদর্শনসমূহ নিয়ে বিতর্ক করে তারা জেনে রাখুক, তাদের কোন নিষ্কৃতি নেই। ",
  "তোমাদেরকে যা কিছু দেওয়া হয়েছে তা শুধু পার্থিব জীবনের ভোগ। আর আল্লাহর কাছে যা আছে তা তাদের জন্য আরো ভাল ও বেশি দীর্ঘস্থায়ী যারা ঈমান এনেছে ও নিজেদের প্রভুর ওপর ভরসা রাখে, ",
  "যারা বড় পাপ (কবীরাহ গুনাহ) ও অশ্লীল কাজ পরিহার করে ও যখন (কোন ব্যাপারে) রেগে যায় তখন ক্ষমা করে দেয়, ",
  "যারা তাদের প্রভুর ডাকে সাড়া দেয় (আদেশ পালন করে), নামায কায়েম করে, পারস্পরিক পরামর্শক্রমে কাজ করে ও আমি তাদেরকে যা দান করেছি তা থেকে ব্যয় করে ",
  "এবং যারা তাদের প্রতি অন্যায় করা হলে তারা প্রতিশোধ গ্রহণ করে। ",
  "খারাপের প্রতিফল তার মতই খারাপ; তবে যে ক্ষমা করে দেয় ও মিটমাট করে নেয় আল্লাহর কাছে তার পুরস্কার রয়েছে। তিনি জালেমদেরকে পছন্দ করেন না। ",
  "যারা অত্যাচারিত হওয়ার পর প্রতিশোধ গ্রহণ করে তাদের বিরুদ্ধে কোন অভিযোগ নেই। ",
  "অভিযোগ কেবল তাদের বিরুদ্ধে যারা মানুষের ওপর অত্যাচার করে এবং অন্যায়ভাবে পৃথিবীতে বাড়াবাড়ি করে। তাদের জন্য যন্ত্রণাদায়ক শাস্তি রয়েছে। ",
  "যে ধৈর্যধারণ করে ও ক্ষমা করে দেয় তার এ কাজ অবশ্যই দৃঢ় সঙ্কল্পের (সাহসিকতার) পরিচায়ক।\n",
  "আর আল্লাহ যাকে পথভ্রষ্ট করেন তার জন্য তিনি ছাড়া কোন অভিভাবক নেই। তুমি জালেমদেরকে দেখবে, তারা যখন শাস্তি দেখতে পাবে তখন বলবে, “(পৃথিবীতে আমাদের) ফিরে যাবার কি কোন উপায় আছে?” ",
  "তুমি দেখবে, তাদেরকে জাহান্নামের সামনে উপস্থিত করা হচ্ছে, যখন তারা লাঞ্ছনায় অবনত থাকবে এবং গোপন (সতর্ক) দৃষ্টিতে তাকাবে। আর ঈমানদাররা বলবে, “ক্ষতিগ্রস্ত তারাই যারা কেয়ামতের দিনে নিজেদের ও পরিবার-পরিজনের ক্ষতি করেছে।” জেনে রাখ, জালেমরা স্থায়ী আযাবের মধ্যেই থাকবে। ",
  "তাদেরকে সাহায্য করার জন্য আল্লাহ ছাড়া তাদের কোন অভিভাবক থাকবে না। আর আল্লাহ যাকে পথভ্রষ্ট করেন তার জন্য কোন পথ নেই। ",
  "আল্লাহর পক্ষ থেকে এক অবশ্যম্ভাবী দিন (কেয়ামত) আসার আগে তোমরা তোমাদের প্রভুর ডাকে সাড়া দাও (তাঁর আদেশ পালন করো)। সেদিন তোমাদের কোন আশ্রয়স্থল থাকবে না এবং তোমাদের কোন অস্বীকৃতি (অপরাধ অস্বীকার করার উপায়) থাকবে না। ",
  "যদি তারা মুখ ফিরিয়ে নেয় তাহলে (জানবে,) আমি তো তোমাকে তাদের রক্ষক করে পাঠাইনি। তোমার কাজ তো শুধু (বাণী) পৌঁছে দেওয়া। আমি যখন মানুষকে আমার কোন অনুগ্রহ আস্বাদন করাই তখন সে আনন্দিত হয়। আর যদি তাদেরই কৃতকর্মের কারণে তাদের কোন অমঙ্গল ঘটে তাহলে এই মানুষই বড় অকৃতজ্ঞ হয়ে যায়। ",
  "আসমান ও জমিনের রাজত্ব একমাত্র আল্লাহর। তিনি যা চান তাই সৃষ্টি করেন। যাকে ইচ্ছা কন্যাসন্তান দান করেন এবং যাকে ইচ্ছা পুত্রসন্তান দান করেন, ",
  "অথবা তাদেরকে পুত্র ও কন্যা উভয়ই দান করেন। আবার যাকে ইচ্ছা নিঃসন্তান রাখেন। নিশ্চয়ই তিনি মহাজ্ঞানী, সর্বশক্তিমান। ",
  "কোন মানুষের সাথে আল্লাহ সরাসরি কথা বলেন না; তবে ওহীর মাধ্যমে অথবা পর্দার অন্তরাল থেকে বলেন; অথবা তিনি কোন রসূল পাঠান, যে তাঁর অনুমতিক্রমে তিনি যা চান তা পৌঁছে দেয়। নিশ্চয়ই তিনি সুমহান, প্রজ্ঞাময়। ",
  "এভাবেই আমি তোমার কাছে আমার আদেশের একটি প্রাণ (কোরআন) পাঠিয়েছি। (এর আগে) তুমি তো জানতে না, কিতাব কি আর ঈমান কি। তবে আমি একে (এই কোরআনকে) একটি আলো করেছি, যার সাহায্যে আমি আমার বান্দাদের মধ্যে যাকে চাই পথ দেখাই। তুমি তো (মানুষকে) সরল পথই প্রদর্শন করছ; ",
  "সেই আল্লাহর পথ যিনি আসমান ও জমিনের সবকিছুর মালিক। জেনে রাখ, (চূড়ান্ত সিদ্ধান্তের জন্য) সকল বিষয় আল্লাহর কাছেই যাবে।\n",
  "হা মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "স্পষ্ট কিতাবের শপথ! ",
  "আমি একে আরবী (ভাষার) কোরআন করেছি, যাতে তোমরা বুঝতে পার। ",
  "আর এই কোরআন তো আমার কাছে মূল গ্রন্থে (লওহে মাহ্‌ফূযে) সংরক্ষিত আছে। নিশ্চয়ই তা সুমহান, প্রজ্ঞাপূর্ণ। ",
  "তোমরা এক সীমালংঘনকারী সমপ্রদায় বলে আমি কি তোমাদের থেকে এই উপদেশ (কোরআন) প্রত্যাহার করে নেব? ",
  "পূর্ববর্তী লোকদের মাঝে আমি কত নবী পাঠিয়েছিলাম! ",
  "তাদের কাছে যে নবীই এসেছে তার সাথেই তারা ঠাট্টা-বিদ্রূপ করেছে। ",
  "ফলে আমি এদের চেয়েও অধিক শক্তিশালীদেরকে ধ্বংস করে দিয়েছি এবং পূর্ববর্তীদের সেই উদাহরণ (ঘটনা) অতিক্রান্ত হয়েছে। ",
  "তুমি যদি তাদেরকে জিজ্ঞেস করো, “আসমান ও জমিন কে সৃষ্টি করেছে?” তাহলে অবশ্যই তারা বলবে, “পরাক্রমশালী মহাজ্ঞানী আল্লাহই এসব সৃষ্টি করেছেন।” ",
  "যিনি জমিনকে তোমাদের জন্য একটি বিছানা করে দিয়েছেন (যেখানে তোমরা বিশ্রাম করতে পার) এবং সেখানে তোমাদের জন্য রাস্তাঘাট করে দিয়েছেন, যাতে তোমরা পথ চলতে পার। ",
  "এবং যিনি আকাশ থেকে পরিমাণমত পানি (বৃষ্টি) বর্ষণ করেছেন। অতঃপর তা দ্বারা আমি এক মৃত ভূখণ্ডকে পুনরুজ্জীবিত করেছি। এভাবেই তোমাদেরকে (কবর থেকে) বের করা হবে। ",
  "আর যিনি (প্রাণীদের) যাবতীয় জোড়া সৃষ্টি করেছেন এবং তোমাদের জন্য নৌযান ও চতুষ্পদ জন্তু থেকে তোমাদের বাহনের ব্যবস্থা করেছেন; ",
  "যাতে তোমরা তার পিঠে অবস্থান করতে পার, অতঃপর যখন তার ওপর অবস্থান করো তখন যাতে তোমাদের প্রভুর নেয়ামত স্মরণ করো আর বল, “পবিত্র ও মহান তিনি, যিনি একে আমাদের বশীভূত করে দিয়েছেন; আমরা তো একে বশীভূত করতে পারতাম না।” ",
  "“আর আমরা আমাদের প্রভুর কাছেই ফিরে যাব।” ",
  "তারা তাঁর বান্দাদের মধ্য থেকে (কাউকে কাউকে) তাঁর অংশ সাব্যস্ত করেছে (তাঁর অংশীদার করেছে)। মানুষ আসলে স্পষ্ট (বড়) অকৃতজ্ঞ।\n",
  "তিনি কি তাঁর সৃষ্টি থেকে (নিজের জন্য) কন্যা গ্রহণ করেছেন (কাফেররা যেমনটি বলে থাকে) আর তোমাদের জন্য পুত্র মনোনীত করেছেন? ",
  "তাদের কাউকে যদি সেই সংবাদ (অর্থাৎ কন্যা সন্তান জন্মের সংবাদ) দেওয়া হয়, যা সে করুণাময় আল্লাহর প্রতি আরোপ করে, তাহলে তার মুখ কালো হয়ে যায় এবং সে দুঃখভারাক্রান্ত হয়। ",
  "তারা কি আল্লাহর প্রতি এমন সন্তান আরোপ করে, যে অলংকার-পরিহিত হয়ে লালিতপালিত হয় (অর্থাৎ নারী) এবং যে বিতর্কে অস্পষ্ট (স্পষ্ট কথা বলতে অপারগ)? ",
  "তারা ফেরেশতাদেরকে— যারা করুণাময় আল্লাহর বান্দা— নারী সাব্যস্ত করেছে। তারা কি তাদেরকে (নারীরূপে) সৃষ্টি করতে দেখেছিল? তাদের সাক্ষ্য (এহেন উক্তি) লিখে রাখা হবে এবং (এ জন্য) তাদেরকে প্রশ্নের সম্মুখীন করা হবে। ",
  "তারা বলে, “যদি করুণাময় আল্লাহ চাইতেন তাহলে আমরা ওদের (দেব-দেবীর) উপাসনা করতাম না” (আসলে) সে সম্পর্কে তাদের কোন জ্ঞান নেই। তারা শুধু আন্দাজে কথা বলে। ",
  "নাকি আমি তাদেরকে এর (কোরআনের) আগে কোন কিতাব দিয়েছি, যা তারা আঁকড়ে ধরে আছে? ",
  "বরং তারা বলে, “আমরা আমাদের বাপ-দাদাকে একটি ধর্মমতের অনুসারী পেয়েছি এবং আমরা তাদেরই পদাংক অনুসরণ করে চলছি।” ",
  "এমনিভাবে তোমার পূর্বে যখনি কোন জনপদে আমি কোন সতর্ককারী পাঠিয়েছি তখনি তার বিত্তবান লোকেরা বলেছে, “আমরা আমাদের বাপ-দাদাকে একটি ধর্মমতের অনুসারী পেয়েছি এবং আমরা তাদেরই পদাংক অনুসরণ করছি।” ",
  "সে (সতর্ককারী) বলেছিল, “তোমরা তোমাদের বাপ-দাদাকে যে পথের অনুসারী পেয়েছো আমি যদি তোমাদের জন্য তার চেয়ে উত্তম পথনির্দেশ নিয়ে আসি তাহলেও (কি তোমরা তাদের পদাংক অনুসরণ করবে)?” (জবাবে) তারা বলেছিল, “তোমাকে যা নিয়ে পাঠানো হয়েছে, আমরা তা অস্বীকার করি।” ",
  "সুতরাং আমি তাদের ওপর প্রতিশোধ নিয়েছিলাম। অতএব দেখ, অবিশ্বাসীদের কিরূপ পরিণতি হয়েছিল!\n",
  "(স্মরণ করো) যখন ইবরাহীম তার পিতা ও নিজ সমপ্রদায়কে বলেছিল, “তোমরা যাদের উপাসনা করো তাদের সাথে আমার কোন সম্পর্ক নেই। ",
  "তবে যিনি আমাকে সৃষ্টি করেছেন তিনি এর ব্যতিক্রম। (অর্থাৎ আমি শুধু তাঁরই ইবাদত করি।) নিশ্চয়ই তিনি আমাকে সুপথ দেখাবেন।” ",
  "ইবরাহীম এই কথাটিকে (তার এই তাওহীদ-বাক্যটিকে) তার পরবর্তী বংশধরদের জন্য একটি স্থায়ী বাণীরূপে রেখে গিয়েছে, যাতে তারা (সৎপথে) ফিরে আসে। ",
  "বরং আমি এদেরকে ও এদের পূর্বপুরুষদেরকে (দুনিয়ার সামগ্রী) ভোগ করতে দিয়েছিলাম। অবশেষে তাদের কাছে সত্য (কোরআন) ও স্পষ্ট বর্ণনাকারী এক রসূল এসেছে। ",
  "যখন তাদের কাছে সত্য (এই কোরআন) এল তখন তারা বলল, “এ তো যাদু, আমরা একে বিশ্বাস করি না।” ",
  "তারা আরো বলল, “এ কোরআন দুই জনপদের (মক্কা ও তায়েফের) কোন এক বড় (প্রভাবশালী) ব্যক্তির ওপর নাযিল হল না কেন?” ",
  "তারা কি তোমার প্রভুর অনুগ্রহ বণ্টন করে? পার্থিব জীবনে আমিই তো তাদের মধ্যে তাদের জীবিকা বণ্টন করি এবং মর্যাদায় তাদের কতককে কতকের ওপরে উঠাই, যাতে তাদের কতক কতককে সেবক বানাতে পারে। তোমার প্রভুর অনুগ্রহ তারা যা সঞ্চয় করে তার চেয়ে উত্তম। ",
  "যদি এমন (আশংকা) না হত যে, সব মানুষ একটি শ্রেণীভুক্ত হয়ে যেতে পারে, তাহলে করুণাময় আল্লাহকে অবিশ্বাসকারীদের জন্য আমি তাদের ঘরে রুপোর তৈরী ছাদ ও তাদের ওপরে ওঠার সিঁড়ি দিতাম; ",
  "তাদের ঘরে (রুপোর তৈরী) দরজা ও তাদের হেলান দেওয়ার পালঙ্ক দিতাম; ",
  "আর (সোনার) কারুকাজও (দিতাম)। এসব তো পার্থিব জীবনের ভোগের সামগ্রী ছাড়া কিছু নয়। মোত্তাকীদের জন্য রয়েছে তোমার প্রভুর কাছে পরকাল (পরকালের সুখ)।\n",
  "করুণাময় আল্লাহর স্মরণ থেকে যে বিরত থাকে তার জন্য আমি এক শয়তানকে নিয়োজিত করি। অতঃপর সে-ই হয় তার সহচর। ",
  "তারাই তাদেরকে (শয়তানেরাই মানুষদেরকে) সৎপথ থেকে বিরত রাখে; আর মানুষেরা মনে করে যে, তারা সৎপথে আছে। ",
  "অবশেষে মানুষ যখন আমার কাছে আসবে তখন সে (তার সহচর শয়তানকে) বলবে, “হায়, আমার ও তোমার মধ্যে যদি দুই পূর্বের (অথবা পূর্ব ও পশ্চিমের) দূরত্ব থাকত!” কত খারাপ সহচর সে! ",
  "যেহেতু তোমরা জুলুম করেছো, তাই শাস্তিতে তোমরা (তোমরা ও তোমাদের সহচর শয়তানেরা) শরীক হলেও আজ তোমাদের কোন লাভ হবে না। ",
  "তুমি কি বয়রাদেরকে শোনাতে পারবে? কিংবা অন্ধদেরকে এবং যে স্পষ্ট বিভ্রান্তির মধ্যে আছে তাকে পথ দেখাতে পারবে? ",
  "আমি যদি তোমাকে নিয়েও যাই তবু তাদেরকে শাস্তি দেবই। ",
  "অথবা তাদেরকে যে শাস্তির ওয়াদা দিয়েছি তা যদি তোমাকে দেখাই তবু তাদের ওপর আমার পূর্ণ ক্ষমতা রয়েছে। ",
  "অতএব, তোমার কাছে যে ওহী পাঠানো হয় তা দৃঢ়ভাবে আঁকড়ে ধর। নিশ্চয়ই তুমি সঠিক পথে আছো। ",
  "আর এ কোরআন তো তোমার জন্য ও তোমার সমপ্রদায়ের জন্য একটি উপদেশ, এবং তোমাদেরকে (এ ব্যাপারে) জিজ্ঞাসা করা হবে। ",
  "আমি তোমার পূর্বে আমার যেসব রসূল পাঠিয়েছিলাম তাদেরকে জিজ্ঞেস করে দেখ, ইবাদত করার জন্য করুণাময় আল্লাহ ছাড়া আমি কি অন্যান্য উপাস্য ঠিক করে দিয়েছিলাম? \n",
  "আমি মূসাকে আমার নিদর্শনসহ ফেরাউন ও তার পারিষদবর্গের কাছে পাঠিয়েছিলাম। মূসা বলেছিল, “আমি বিশ্বজগতের প্রভুর রসূল।” ",
  "সে তাদের কাছে আমার নিদর্শনসমূহ পেশ করতেই তারা তা নিয়ে হাসি-ঠাট্টা করতে লাগল। ",
  "আমি তাদেরকে যে নিদর্শনটিই দেখাই সেটি তার মত আরেকটি থেকে বড়। আর তাদেরকে আমি শাস্তি দ্বারা পাকড়াও করেছি, যাতে তারা (সৎপথে) ফিরে আসে। ",
  "তারা (মূসাকে) বলল, “হে যাদুকর! তোমার প্রভু তোমার কাছে যা ওয়াদা করেছেন আমাদের জন্য তাঁর কাছে তা চাও। (তাহলে) অবশ্যই আমরা সৎপথ অবলম্বন করব।” ",
  "কিন্তু যখন আমি তাদের থেকে শাস্তি সরিয়ে নিলাম তখনি তারা ওয়াদা ভঙ্গ করল। ",
  "ফেরাউন তার সমপ্রদায়কে ডেকে বলল, “হে আমার সমপ্রদায়! মিশরের রাজত্ব ও আমার নিচ দিয়ে প্রবাহিত এসব নদী কি আমার নয়? তোমরা কি তাহলে দেখ না?” ",
  "“এই হীন লোকটি (মূসা) থেকে কি আমি শ্রেষ্ঠ নই? সে তো স্পষ্ট করে কথাও বলতে পারে না।” ",
  "“(সে যদি আল্লাহর নবীই হবে) তাহলে কেন তাকে সোনার কঙ্কণ দেওয়া হল না? কেনই বা তার সাথে দল বেঁধে ফেরেশতারা এল না?” ",
  "এভাবে সে (ফেরাউন) তার সমপ্রদায়কে বোকা বানাল এবং তারা তার কথা মেনে নিল। নিশ্চয়ই তারা ছিল এক অবাধ্য জনগোষ্ঠী। ",
  "যখন তারা আমাকে রাগান্বিত করল তখন আমি তাদেরকে শাস্তি দিলাম এবং সবাইকে ডুবিয়ে দিলাম। ",
  "এভাবে আমি তাদেরকে অতীত ইতিহাস ও পরবর্তী প্রজন্মের জন্য একটি দৃষ্টান্ত বানিয়ে রাখলাম।\n",
  "যখন মরিয়ম-তনয়ের (ঈসার) দৃষ্টান্ত পেশ করা হয় তখনি তোমার লোকেরা হৈচৈ শুরু করে। ",
  "আর বলে, “আমাদের উপাস্যরা ভাল, না সে?” তারা কেবল বিতর্কের জন্যই তোমাকে ওকথা বলে। আসলে তারা এক ঝগড়াটে সমপ্রদায়। ",
  "সে (আমার) একজন বান্দা বৈ নয়। আমি তাকে অনুগ্রহ করেছি এবং বনী ইসরাঈলের জন্য একটি দৃষ্টান্ত বানিয়েছি। ",
  "যদি আমি চাইতাম তাহলে তোমাদের থেকে ফেরেশতা সৃষ্টি করতে পারতাম যারা পৃথিবীতে (তোমাদের) প্রতিনিধিত্ব করত। ",
  "আর সে (ঈসা) তো কেয়ামতের একটি নিশ্চিত নিদর্শন। অতএব, তোমরা তাতে (কেয়ামতে) মোটেও সন্দেহ করো না এবং আমার কথা মেনে চল। এটাই সরল পথ। ",
  "শয়তান যেন তোমাদেরকে (সরল পথ থেকে) ফিরিয়ে না রাখে। সে কিন্তু তোমাদের প্রকাশ্য শত্রু। ",
  "ঈসা যখন নিদর্শনসমূহ নিয়ে এল তখন বলল, “আমি তোমাদের কাছে এসেছি প্রজ্ঞা (নবুওয়াত) নিয়ে এবং তোমরা যেসব বিষয়ে মতভেদ করো তার কোন কোনটি তোমাদের কাছে পরিষ্কার করে দেবার জন্য। অতএব, তোমরা আল্লাহকে ভয় করো এবং আমার কথা মেনে চল।” ",
  "“আল্লাহই তো আমার প্রভু এবং তোমাদেরও প্রভু। অতএব, তাঁর ইবাদত কর। এটাই সরল পথ।” ",
  "অতঃপর তাদের মধ্য থেকে বিভিন্ন দল মতভেদ করল। সুতরাং জালেমদের জন্য রয়েছে কষ্টের দিনের শাস্তির দুর্ভোগ। ",
  "তারা তাদের অজ্ঞাতসারে হঠাৎ কেয়ামত এসে পড়ারই (যেন) অপেক্ষা করছে। ",
  "বন্ধুরা সেদিন একে অপরের শত্রু হবে; তবে মোত্তাকীরা নয়।\n",
  "হে আমার বান্দারা! আজ তোমাদের কোন ভয় নেই এবং তোমরা দুঃখিতও হবে না। ",
  "(আমার সেই বান্দারা) যারা আমার নিদর্শনসমূহ বিশ্বাস করেছিল এবং (আমার কাছে) আত্মসমর্পণ করেছিল। ",
  "(এই নেককার বান্দাদের সেদিন বলা হবে:) তোমরা ও তোমাদের স্ত্রীরা খুশীমনে জান্নাতে প্রবেশ কর। ",
  "(সেখানে খাদ্যভরা) সোনার থালা ও পানপাত্র নিয়ে তাদেরকে প্রদক্ষিণ করা হবে। (তাদের) মন যা চায় এবং চোখে যা ভাল লাগে তা সবই তাতে থাকবে। আর তোমরা সেখানে চিরকাল অবস্থান করবে। ",
  "এ তো সেই জান্নাত, তোমাদেরকে যার উত্তরাধিকারী করা হয়েছে তোমাদের (দুনিয়ার) কর্মের জন্য। ",
  "সেখানে তোমাদের জন্য প্রচুর ফলমূল আছে, যা থেকে তোমরা (ইচ্ছামতো) আহার করবে। ",
  "(পক্ষান্তরে) অপরাধীরা চিরকাল জাহান্নামের শাস্তির মধ্যে অবস্থান করবে। ",
  "তাদের জন্য তা (শাস্তি) লাঘব করা হবে না এবং তারা তার মধ্যে হতাশায় মুহ্যমান থাকবে। ",
  "আমি তো তাদের প্রতি জুলুম করিনি, বরং তারাই জালেম ছিল। ",
  "তারা চিৎকার করে বলবে, “হে মালেক (জাহান্নামের রক্ষী)! তোমার প্রভু যেন আমাদের মৃত্যু ঘটান।” (জবাবে) সে (মালেক) বলবে, “আসলে তোমরা (এভাবেই এখানে) চিরকাল থাকবে।” ",
  "আমি তোমাদের কাছে সত্য এনে দিয়েছি, কিন্তু তোমাদের অধিকাংশই সত্যকে অপছন্দ করে। ",
  "নাকি তারা কোন ব্যাপারে দৃঢ় সিদ্ধান্ত নিয়েছে? তাহলে আমিও তো দৃঢ় সিদ্ধান্ত নেব। ",
  "নাকি তারা মনে করে যে, আমি তাদের গোপন কথা ও গোপন পরামর্শ শুনিনা? অবশ্যই শুনি। অধিকন্তু আমার দূতগণ (ফেরেশতারা) তাদের কাছে থেকে সবকিছু লিখে রাখে। ",
  "বল, “যদি করুণাময় আল্লাহর কোন সন্তান থাকত তাহলে আমিই হতাম তার প্রথম ইবাদতকারী।” ",
  "তারা যা বলে তা থেকে আসমান ও জমিনের প্রভু ও আরশের প্রভু পবিত্র। ",
  "অতএব, তাদেরকে যে দিনের ওয়াদা করা হচ্ছে (কেয়ামতের দিন) তার সম্মুখীন হওয়া পর্যন্ত তাদেরকে (আজেবাজে কথা) বলতে ও খেলতে দাও। ",
  "তিনি সেই আল্লাহ যিনি আসমানেও একমাত্র উপাস্য এবং জমিনেও একমাত্র উপাস্য। তিনি প্রজ্ঞাময়, মহাজ্ঞানী। ",
  "কত মহীয়ান তিনি, যিনি আসমান ও জমিন এবং তার মধ্যবর্তী সবকিছুর মালিক! কেয়ামতের জ্ঞান কেবল তাঁর কাছেই আছে (কেয়ামত কবে হবে তা কেবল তিনিই জানেন)। তাঁর কাছেই তোমাদেরকে ফিরিয়ে নেওয়া হবে। ",
  "তারা আল্লাহকে ছাড়া যাদেরকে ডাকে তাদের সুপারিশের ক্ষমতা নেই। তবে যারা জেনে সত্য সাক্ষ্য দেয় তাদের কথা আলাদা। ",
  "যদি তাদেরকে জিজ্ঞাসা করো, কে তাদেরকে সৃষ্টি করেছে, তাহলে তারা অবশ্যই বলবে, “আল্লাহ”। তাহলে কীভাবে তারা (আল্লাহর পথ থেকে) ফিরে থাকছে? ",
  "রসূলের এই কথাটিও (তিনি জানেন), “হে আমার প্রভু! এরা এক বেঈমান জনগোষ্ঠী” ",
  "সুতরাং তাদের থেকে মুখ ফিরিয়ে নাও (তাদেরকে উপেক্ষা করে যাও) আর বল “সালাম”। তবে তারা (তাদের পরিণাম) জানতে পারবে।\n",
  "হা মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "স্পষ্ট কিতাবের শপথ! ",
  "আমি একে (এই কোরআন) নাযিল করেছি এক বরকতময় রাতে (শবে কদরে)। নিশ্চয়ই আমি সতর্ককারী। ",
  "এ রাতে প্রত্যেক প্রজ্ঞাপূর্ণ বিষয় নিরূপিত হয়, ",
  "আমার আদেশে। আমিই রসূল পাঠিয়ে থাকি, ",
  "তোমার প্রভুর অনুগ্রহস্বরূপ। ",
  "নিশ্চয়ই তিনি সবকিছু শোনেন, সবকিছু জানেন। যিনি আসমান ও জমিন এবং তার মধ্যবর্তী সবকিছুর প্রভু; যদি তোমরা দৃঢ় বিশ্বাসী হও। ",
  "তিনি ছাড়া কোন উপাস্য নেই। তিনি বাঁচান, তিনি মারেন। তিনি তোমাদের প্রভু এবং তোমাদের পূর্বপুরুষদেরও প্রভু। ",
  "বরং তারাই সন্দেহের মধ্যে খেলছে। ",
  "অতএব, সেদিনের অপেক্ষা করো যেদিন আকাশ স্পষ্ট ধোঁয়ায় ছেয়ে যাবে, ",
  "যা মানুষকে ঢেকে ফেলবে। এটা এক যন্ত্রণাদায়ক আজাব। ",
  "(তারা বলবে,) “হে আমাদের প্রভু! আমাদের থেকে আজাব উঠিয়ে নাও, আমরা ঈমান আনছি।” ",
  "(আজাব এসে যাওয়ার পর এখন) তারা কীভাবে উপদেশ গ্রহণ করবে? অথচ (দুনিয়ায়) তাদের কাছে স্পষ্ট বর্ণনাকারী রসূল এসেছিল। ",
  "তারপর তারা তার থেকে মুখ ফিরিয়ে নিয়েছিল আর বলেছিল, “এ তো (অন্যের দ্বারা) শিক্ষাপ্রাপ্ত এক উন্মাদ লোক।” ",
  "আমি (না হয়) কিছুকালের জন্য আজাব উঠিয়ে নেব, (কিন্তু ) তোমরা তো (আগের অবস্থায়ই) ফিরে যাবে। ",
  "যেদিন আমি (তোমাদেরকে) কঠিনভাবে ধরব সেদিন অবশ্যই প্রতিশোধ নেব। ",
  "তাদের আগে আমি ফেরাউনের লোকদেরকে পরীক্ষা করেছি। তাদের কাছে একজন সম্মানিত রসূল (মূসা) এসেছিল। ",
  "(সে বলেছিল,) “আল্লাহর বান্দাদেরকে (বনী ইসরাঈলকে) আমার কাছে অর্পণ কর। আমি তোমাদের জন্য একজন বিশ্বস্ত রসূল। ",
  "আর তোমরা আল্লাহর অবাধ্য হয়ো না। আমি তোমাদের কাছে স্পষ্ট প্রমাণ নিয়ে আসছি।” ",
  "“তোমরা আমাকে পাথর মেরে হত্যা করতে চাও বলে আমি আমার ও তোমাদের প্রভুর কাছে আশ্রয় চাচ্ছি। ",
  "যদি তোমরা আমাকে বিশ্বাস না করো তাহলে আমার কাছ থেকে দূরে থাক।” ",
  "অতঃপর সে (মূসা) তার প্রভুকে ডাকল, (আর বলল,) “এরা তো এক অপরাধী সমপ্রদায়।” ",
  "(আল্লাহ বললেন,) তুমি তাহলে আমার বান্দাদেরকে নিয়ে রাতে বেরিয়ে পড়। তবে (মনে রাখবে) তোমাদেরকে অনুসরণ করা হবে (ফেরাউন ও তার বাহিনী তোমাদের পেছনে পেছনে ছুটবে)। ",
  "আর সমুদ্রকে শান্ত থাকতে দাও। তারা এমন এক বাহিনী যা নিমজ্জিত হবে। ",
  "তারা রেখে গিয়েছিল কত বাগান ও ঝরনা, ",
  "কত শস্যক্ষেত ও সুন্দর জায়গা, ",
  "এবং কত সুখ-সামগ্রী, যার মধ্যে তারা আনন্দরত ছিল! ",
  "এমনটিই ঘটেছিল। (পরবর্তীতে) আমি অন্যদেরকে এসবের উত্তরাধিকারী করেছিলাম। ",
  "তাদের জন্য আসমান ও জমিন কাঁদেনি এবং তাদেরকে অবকাশও দেওয়া হয়নি।\n",
  "আমি বনী ইসরাঈলকে লাঞ্ছনাকর শাস্তি থেকে উদ্ধার করেছিলাম; ",
  "ফেরাউন থেকে। সে ছিল সীমালংঘনকারীদের মধ্যে প্রবল। ",
  "তাদেরকে (বনী ইসরাঈলকে) আমি জেনেশুনেই সারা বিশ্ববাসীর ওপর শ্রেষ্ঠত্ব দিয়েছিলাম। ",
  "আর তাদেরকে এমন সব নিদর্শন দিয়েছিলাম যাতে স্পষ্ট পরীক্ষা ছিল। ",
  "এরা বলছে, ",
  "“আমাদের প্রথম মৃত্যু ছাড়া আর কিছু নেই এবং আমাদেরকে আর (কবর থেকে) উঠানো হবে না।” ",
  "“তোমাদের কথা যদি সত্য হয় তাহলে আমাদের পূর্বপুরুষদেরকে এনে দেখাও তো।” ",
  "তারা শ্রেষ্ঠ না তুব্বা সমপ্রদায় ও তাদের পূর্ববর্তীরা (শ্রেষ্ঠ)? আমি তাদেরকে ধ্বংস করে দিয়েছি। (কারণ) তারা অপরাধী ছিল। ",
  "আসমান ও জমিন এবং তার মধ্যবর্তী জিনিসগুলো আমি খেলার জন্য সৃষ্টি করিনি। ",
  "এগুলো আমি যথার্থ উদ্দেশ্যেই সৃষ্টি করেছি। কিন্তু তাদের অধিকাংশই (তা) জানে না। ",
  "নিশ্চয়ই বিচারের দিন তাদের সবার জন্যই নির্ধারিত সময়। ",
  "সেদিন বন্ধু বন্ধুর উপকারে আসবে না এবং তারা সাহায্যও পাবে না। ",
  "তবে আল্লাহ যাকে অনুগ্রহ করবেন তার কথা আলাদা। নিশ্চয়ই তিনি পরাক্রমশালী, পরম দয়ালু।\n",
  "যাক্‌কুম গাছ ",
  "পাপীর খাদ্য (হবে); ",
  "গলিত তামার মত (গরম), যা (তাদের) পেটে (টগবগ করে) ফুটবে ",
  "যেমন গরম পানি ফোটে। ",
  "(জাহান্নামের প্রহরী ফেরেশতাদেরকে বলা হবে) “পাপীটাকে ধর এবং জাহান্নামের (জ্বলন্ত আগুনের) মাঝখানে টেনে নিয়ে যাও। ",
  "তারপর তার মাথার ওপর ফুটন্ত পানির আজাব ঢেলে দাও (তার মাথার ওপর ফুটন্ত পানি ঢেলে তাকে আজাব দাও)।” ",
  "(তাকে বলা হবে) “স্বাদ গ্রহণ করো, তুমি তো শক্তিশালী, সম্ভ্রান্ত! (যেমনটি তুমি দুনিয়ায় দাবি করতে।)” ",
  "এটাই তাই, যার ব্যাপারে তোমরা সন্দেহ করতে। ",
  "নিশ্চয়ই মোত্তাকীরা এক নিরাপদ স্থানে (জান্নাতে) থাকবে; ",
  "উদ্যান ও ঝরনার মাঝে। ",
  "তারা মিহি ও পুরু রেশমী কাপড় পরিধান করবে এবং একে অপরের সামনাসামনি বসবে। ",
  "এমনই (হবে)। আর তাদেরকে সুনয়না সুন্দরী স্ত্রী দেব। ",
  "সেখানে তারা প্রশান্ত মনে (নিজেদের জন্য) প্রত্যেক প্রকারের ফল আনতে বলবে। ",
  "(দুনিয়ার) প্রথম মৃত্যু ছাড়া সেখানে তারা (আর) মৃত্যু আস্বাদন করবে না। এবং তিনি তাদেরকে জাহান্নামের শাস্তি থেকে রক্ষা করবেন; ",
  "তোমার প্রভুর অনুগ্রহে। এটাই তো বড় সাফল্য। ",
  "বস্তুত আমি একে (এই কোরআনকে) তোমার ভাষায় সহজ করে দিয়েছি, যাতে তারা মনে রাখতে পারে। ",
  "অতএব, তুমি অপেক্ষা করো, তারাও অপেক্ষা করছে।",
  "হা মীম [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "এই কিতাব পরাক্রমশালী ও প্রজ্ঞাবান আল্লাহর নিকট থেকে অবতীর্ণ। ",
  "নিশ্চয়ই আসমান ও জমিনে মুমিনদের জন্য অনেক নিদর্শন আছে। ",
  "আল্লাহ যে তোমাদেরকে সৃষ্টি করেছেন এবং (চারদিকে) যে সব জীবজন্তু ছড়িয়ে রেখেছেন তাতে দৃঢ় বিশ্বাসীদের জন্য নিদর্শন আছে। ",
  "আর রাত ও দিনের পরিবর্তনে, আকাশ থেকে আল্লাহ যে জীবিকা (জীবিকার উপসর্গ বৃষ্টি) বর্ষণ করেন ও তার সাহায্যে পৃথিবীকে তার মৃত্যুর পর পুনর্জীবিত করেন (শুষ্ক হয়ে যাবার পর সজীব করেন) তাতে এবং বাতাসের পরিবর্তনে বুদ্ধিসম্পন্ন লোকদের জন্য নিদর্শন আছে। ",
  "এগুলো আল্লাহর আয়াত, যা আমি তোমার কাছে সঠিকভাবে আবৃত্তি করছি। সুতরাং আল্লাহ ও তাঁর আয়াতের পর তারা কোন্‌ বাণীতে বিশ্বাস করবে? ",
  "প্রত্যেক মিথ্যাবাদী ও পাপীর অমঙ্গল হোক! ",
  "সে আল্লাহর আয়াতসমূহের তেলাওয়াত শোনে, অতঃপর অহঙ্কারবশত (অন্যায়ের ওপর) জিদ ধরে, যেন সে তা শুনতে পায়নি। অতএব, তাকে যন্ত্রণাদায়ক শাস্তির সুসংবাদ দাও। ",
  "সে যখন আমার কোন আয়াত জানতে পারে তখন তা নিয়ে ঠাট্টা করে। ওদের জন্যই রয়েছে লাঞ্ছনাকর শাস্তি। ",
  "তাদের পেছনেই জাহান্নাম। তারা যা উপার্জন করেছে তা এবং তারা আল্লাহর পরিবর্তে যাদেরকে অভিভাবক বানিয়েছে তারা তাদের কোনই কাজে আসবে না। তাদের জন্য রয়েছে এক বিরাট শাস্তি। ",
  "এটি (এই কোরআন) একটি পথনির্দেশ। যারা তাদের প্রভুর আয়াতসমূহ অবিশ্বাস করে তাদের জন্য রয়েছে এক কঠোর যন্ত্রণাদায়ক শাস্তি।\n",
  "আল্লাহই সমুদ্রকে তোমাদের আয়ত্তাধীন করে দিয়েছেন, যাতে তাঁর আদেশে তাতে নৌযান চলাচল করে এবং তোমরা তাঁর অনুগ্রহ সন্ধান করো ও (তাঁর প্রতি) কৃতজ্ঞতা প্রকাশ কর। ",
  "আসমানে ও জমিনে যা কিছু আছে তা সবই তিনি তাঁর পক্ষ থেকে তোমাদের আয়ত্তাধীন করে দিয়েছেন। নিশ্চয়ই এতে চিন্তাশীল লোকদের জন্য নিদর্শন রয়েছে। ",
  "মুমিনদেরকে বল, তারা যেন সেইসব লোকদেরকে ক্ষমা করে দেয়, যারা আল্লাহর দিনসমূহের (তাঁর প্রতিদানসমূহের) প্রত্যাশা করে না; যাতে তিনি লোকদেরকে তাদের কৃতকর্মের প্রতিদান দিতে পারেন। ",
  "যে ভাল কাজ করে তার সুফল সে নিজেই পায় এবং যে খারাপ কাজ করে তার কুফল তার ওপরই বর্তায়। অতঃপর তোমাদেরকে তোমাদের প্রভুর কাছে ফিরিয়ে নেওয়া হবে। ",
  "আমি তো বনী ইসরাঈলকে কিতাব, শাসনক্ষমতা ও নবুওয়াত দান করেছিলাম, তাদেরকে উত্তম জীবিকা দিয়েছিলাম এবং সারা বিশ্ববাসীর ওপর তাদেরকে শ্রেষ্ঠত্ব দিয়েছিলাম। ",
  "আমি তাদেরকে দ্বীনের ব্যাপারে সুস্পষ্ট প্রমাণাদি দিয়েছিলাম। তাদের কাছে জ্ঞান আসার পরও তারা পারস্পরিক বিদ্বেষবশত মতভেদ করেছে। তারা যে বিষয়ে মতভেদ করত সে বিষয়ে কেয়ামতের দিন তোমার প্রভু অবশ্যই তাদের মধ্যে ফয়সালা করবেন। ",
  "এরপর আমি তোমাকে দ্বীনের ব্যাপারে একটি বিধানের ওপর প্রতিষ্ঠিত করেছি। অতএব, তুমি তারই অনুসরণ করো, যারা জানে না তাদের ইচ্ছার অনুসরণ করো না। ",
  "তারা আল্লাহর সামনে তোমার কোনই উপকারে আসবে না। জালেমরা একে অপরের বন্ধু। আর মোত্তাকীদের বন্ধু আল্লাহ। ",
  "এই কোরআন মানুষের জন্য অন্তর্দৃষ্টি (দিব্য জ্ঞানের উৎস) এবং দৃঢ় বিশ্বাসী লোকদের জন্য পথনির্দেশ ও একটি রহমত। ",
  "যারা অপকর্ম করে তারা কি মনে করে যে, আমি তাদেরকে ঈমানদার ও সৎকর্ম-শীলদের মত গণ্য করব? তাদের (সবার) জীবন ও মৃত্যু কি সমান? তাদের বিচার কত খারাপ (ও অযৌক্তিক)!\n",
  "আল্লাহ যথাযথভাবে আসমান ও জমিন সৃষ্টি করেছেন, যাতে প্রত্যেকেই তার কর্মের ফল পায়। তাদের প্রতি (কোন) জুলুম করা হবে না। ",
  "তুমি কি সেই ব্যক্তিকে দেখেছো, যে তার প্রবৃত্তিকে তার উপাস্য বানিয়েছে? আল্লাহ জেনে শুনেই তাকে পথভ্রষ্ট করেছেন, তার কানে ও অন্তরে মোহর মেরে দিয়েছেন এবং তার চোখের ওপর একটি আবরণ লাগিয়ে রেখেছেন। অতএব, আল্লাহর পরে তাকে আর কে পথ দেখাবে? তবুও কি তোমরা উপদেশ গ্রহণ করবে না? ",
  "তারা বলে, “আমাদের পার্থিব জীবন ছাড়া আর কিছু নেই। আমরা মরি এবং (মৃত্যুর আগ পর্যন্ত) বেঁচে থাকি। কেবল মহাকালই আমাদেরকে ধ্বংস করে।” (আসলে) এ ব্যাপারে তাদের কোন (বাস্তব) জ্ঞান নেই। তারা শুধু অনুমানই করে। ",
  "যখন তাদের কাছে আমার সুস্পষ্ট আয়াতসমূহ পাঠ করা হয় তখন তারা কোন যুক্তি না পেয়ে শুধু বলে, “তোমরা সত্যবাদী হলে আমাদের পূর্বপুরুষদের এনে দেখাও।” ",
  "বল, “আল্লাহই তোমাদেরকে বাঁচান ও মারেন। অতঃপর তিনি তোমাদেরকে কেয়ামতের দিন একত্রিত করবেন, তাতে কোন সন্দেহ নেই। কিন্তু অধিকাংশ মানুষ জানে না।”\n",
  "আসমান ও জমিনের রাজত্ব আল্লাহরই। যেদিন কেয়ামত সংঘটিত হবে সেদিন মিথ্যাশ্রয়ীরা ক্ষতিগ্রস্ত হবে। ",
  "(সেদিন) প্রত্যেক উম্মতকে তুমি নতজানু অবস্থায় দেখবে। প্রত্যেক উম্মতকে তাদের আমলনামা দেখতে ডাকা হবে। (বলা হবে) “তোমরা (দুনিয়ায়) যা করতে আজ তোমাদেরকে তার প্রতিফল দেওয়া হবে।” ",
  "“এটা আমার (লিখে রাখা তোমাদের) আমলনামা। এটা তোমাদের সম্পর্কে সত্য কথা বলবে (অথবা তোমাদের বিরুদ্ধে সত্য সাক্ষ্য দেবে)। তোমরা যা করতে আমি তো তা লিখে রাখতাম।” ",
  "যারা ঈমান এনেছে ও সৎকাজ করেছে তাদেরকে তাদের প্রভু তাঁর রহমতের মাঝে প্রবেশ করাবেন। সেটাই হচ্ছে স্পষ্ট (বড়) সাফল্য। ",
  "আর যারা কুফরি করেছে (তাদেরকে বলা হবে), “তোমাদের কাছে কি আমার আয়াতসমূহ পাঠ করা হত না? কিন্তু তোমরা অহংকার করেছিলে; আর তোমরা ছিলে এক অপরাধী জনগোষ্ঠী।” ",
  "যখন বলা হয়েছিল, “নিশ্চয়ই আল্লাহর ওয়াদা সত্য এবং কেয়ামত সম্বন্ধে কোন সন্দেহ নেই,” তখন তোমরা বলেছিলে, “আমরা জানি না কেয়ামত কি, আমরা শুধু একটা ধারণা করি, (বিষয়টি সম্বন্ধে) আমরা নিশ্চিত নই।” ",
  "তাদের খারাপ কাজগুলো তাদের সামনে প্রকাশ হয়ে পড়বে এবং তারা যা নিয়ে ঠাট্টা করত তা (সেই আজাব) তাদেরকে ঘিরে ধরবে। ",
  "আর বলা হবে (আল্লাহ বলবেন), “আজ আমি তোমাদেরকে ভুলে যাব, যেমন তোমরা তোমাদের এ দিনের সাক্ষাতকে ভুলে গিয়েছিলে। তোমাদের বাসস্থান জাহান্নাম এবং তোমাদের জন্য কোন সাহায্যকারী নেই।” ",
  "এটা এ জন্য যে, তোমরা আল্লাহর (কোরআনের) আয়াতসমূহকে ঠাট্টার বস্তু বানিয়েছিলে এবং পার্থিব জীবন তোমাদেরকে প্রতারিত করেছিল। সুতরাং আজ তাদেরকে জাহান্নাম থেকে বের করা হবে না এবং (দুনিয়ায় ফিরে গিয়ে আল্লাহর) সন্তুষ্টি লাভের সুযোগও দেওয়া হবে না। ",
  "অতএব, সকল প্রশংসা আল্লাহর, যিনি আসমানের প্রভু, জমিনের প্রভু এবং সারা জাহানের প্রভু। ",
  "আর আসমান ও জমিনে তাঁরই মহিমা। তিনিই পরাক্রমশালী, অসীম প্রজ্ঞাবান।",
  "হা মীম [পবিত্র কোরআনে কোন কোন সূরার শুরুতে শব্দ-সংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। ",
  "এই কিতাব পরাক্রমশালী ও অসীম প্রজ্ঞাবান আল্লাহর নিকট থেকে অবতীর্ণ। ",
  "আসমান ও জমিন এবং তার মধ্যবর্তী সবকিছু আমি যথাযথভাবে ও নির্দিষ্ট সময়ের জন্যই সৃষ্টি করেছি। আর কাফেরদেরকে যে বিষয়ে সতর্ক করা হয়েছে তারা তা উপেক্ষা করে। ",
  "বল, “আল্লাহ ব্যতীত তোমরা যাদেরকে ডাক তাদের কথা কি ভেবে দেখেছো? আমাকে দেখাও তো, তারা পৃথিবীর কি সৃষ্টি করেছে? নাকি আসমান সৃষ্টিতে তাদের কোন অংশীদারিত্ব আছে? তোমরা যদি সত্যবাদী হও তাহলে (তোমাদের দাবির সমর্থনে) এর পূর্বের কোন কিতাব অথবা কোন জ্ঞানের নিদর্শন আমার কাছে উপস্থিত কর।” ",
  "যে ব্যক্তি আল্লাহর পরিবর্তে এমন কাউকে ডাকে যে কেয়ামত পর্যন্ত তার ডাকে সাড়া দেবে না তার চেয়ে অধিক পথভ্রষ্ট কে আছে? ওরা (মিথ্যা উপাস্যরা) তো এদের ডাক সম্পর্কে অবহিতও নয়। ",
  "(কেয়ামতে) যখন মানুষকে একত্রিত করা হবে তখন ওরা এদের (উপাসকদের) শত্রু হবে এবং এদের উপাসনা অস্বীকার করবে। ",
  "যখন তাদেরকে আমার সুস্পষ্ট আয়াতসমূহ পড়ে শোনানো হয় তখন তাদের কাছে এই সত্য (কোরআন) পৌঁছার পরও কাফেররা তার সম্পর্কে বলে, “এ তো স্পষ্ট যাদু।” ",
  "অথবা তারা বলে, “সে (রসূল) এটা নিজে বানিয়েছে।” বল, “আমি যদি এটা বানিয়ে থাকি তাহলে তোমরা আমার জন্য আল্লাহর বিপক্ষে কিছুই করতে পারবে না (তাঁর শাস্তি থেকে আমাকে রক্ষা করতে পারবে না)। তোমরা যা আলোচনা করছ সে সম্পর্কে আল্লাহ খুব ভালভাবে অবগত আছেন। আমার ও তোমাদের মধ্যে সাক্ষী হিসেবে তিনিই যথেষ্ট। তিনি ক্ষমাশীল, পরম দয়ালু।” ",
  "বল, “আমি তো রসূলদের মধ্যে নতুন নই (আমি তো প্রথম রসূল নই)। আমি জানিও না, আমার ও তোমাদের সাথে কি আচরণ করা হবে। আমার কাছে যে ওহী পাঠানো হয় আমি শুধু তাই মেনে চলি। একজন স্পষ্ট সতর্ককারী ছাড়া আমি আর কিছু নই।” ",
  "বল, “তোমরা কি ভেবে দেখেছো, যদি এই কোরআন আল্লাহর পক্ষ থেকে এসে থাকে আর তোমরা একে অবিশ্বাস করো, অথচ বনী ইসরাঈলের একজন সাক্ষী (আব্দুল্লাহ ইবনে সালাম) সাক্ষ্য দেয় যে, অনুরূপ আরেকটি কিতাবের (তাওরাতের) মতই এটি সত্য, এবং একে বিশ্বাস করে, আর তোমরা অহংকার করো (অর্থাৎ অহংকারের কারণে বিশ্বাস না করো, তাহলে তোমাদের পরিণাম কি হবে)?” আল্লাহ জালেম লোকদেরকে পথ দেখান না।\n",
  "কাফেররা মুমিনদের সম্পর্কে বলে, “এ কোরআন যদি ভাল কিছু হত তাহলে এরা আমাদের আগে তা বিশ্বাস করত না। (অর্থাৎ আমরাই আগে বিশ্বাস করতাম)।” যেহেতু তারা এর মাধ্যমে হেদায়েত পায়নি, তাই শিগগিরই তারা বলবে, “এ এক পুরনো মিথ্যা।” ",
  "এর আগে পথপ্রদর্শক ও (আল্লাহর) রহমতস্বরূপ ছিল মূসার কিতাব (তাওরাত)। আর এ কিতাব (কোরআন) তার সমর্থক। এটি আরবী ভাষায় অবতীর্ণ। এর উদ্দেশ্য জালেমদেরকে সতর্ক করা এবং সৎকর্মশীলদেরকে সুসংবাদ দেওয়া। ",
  "যারা বলে, “আমাদের প্রভু আল্লাহ” এবং তারপর (সৎপথে) অটল থাকে, তাদের কোন ভয় নেই এবং তারা দুঃখিতও হবে না। ",
  "তারাই জান্নাতের অধিবাসী। সেখানে তারা চিরকাল থাকবে। (দুনিয়ায়) তারা যেসব ভাল কাজ করত, এটা তারই পুরস্কার। ",
  "আমি মানুষকে তার পিতামাতার সাথে সদ্ব্যবহার করার নির্দেশ দিয়েছি। তার মা তাকে কষ্ট করে গর্ভে ধারণ করেছে এবং কষ্ট করে প্রসব করেছে। তাকে গর্ভে ধারণ ও বুকের দুধ ছাড়াতে ত্রিশ মাস (সময় লেগেছে)। অবশেষে যখন সে বলিষ্ঠতার (পূর্ণ শারীরিক শক্তির) বয়সে উপনীত হয় এবং চল্লিশ বছরে পৌঁছে তখন বলে, “হে আমার প্রভু! তুমি আমাকে ও আমার পিতামাতাকে যে নেয়ামত দান করেছো, আমাকে তার শুকরিয়া আদায় করার ও তোমার পছন্দনীয় সৎকাজ করার তওফীক দাও এবং আমার জন্য আমার সন্তানদের মধ্যে সৎকর্মশীলতা দান করো (আমার সন্তানদেরকে সৎকর্মশীল করো)। আমি তোমার দিকে ফিরে এসেছি (তোমার কাছে তওবা করেছি)। আমি একজন মুসলিম (তোমার একজন অনুগত বান্দা)।” ",
  "এদেরই ভাল কাজগুলো আমি গ্রহণ করব এবং খারাপ কাজগুলো উপেক্ষা (ক্ষমা) করব। তারা জান্নাতবাসীদের অন্তর্ভুক্ত। তাদেরকে যে প্রতিশ্রুতি দেওয়া হয়েছে তা সত্য। ",
  "আর এমন লোকও আছে যে, তার পিতামাতাকে বলে, “ধিক তোমাদেরকে! তোমরা কি আমাকে এই ভয় দেখাও যে, আমাকে (কবর থেকে) বের করা হবে, অথচ আমার পূর্বে অনেক প্রজন্ম গত হয়েছে?” আর পিতামাতা আল্লাহর কাছে ফরিয়াদ করে। (আর তাকে বলে,) “তোমাকে ধিক! তুমি ঈমান আন। নিশ্চয়ই আল্লাহর ওয়াদা সত্য।” তখন সে বলে, “এসব তো আগের লোকদের উপকথা ছাড়া কিছু নয়।” ",
  "এদের পূর্বে যেসব জ্বিন ও মানবজাতি গত হয়েছে তাদের মত এদের ক্ষেত্রেও আল্লাহর (শাস্তির) কথা সত্য। নিশ্চয়ই তারা ক্ষতিগ্রস্ত হয়েছিল। ",
  "প্রত্যেকের জন্য তাদের কৃতকর্ম অনুযায়ী মর্যাদার বিভিন্ন স্তর রয়েছে; এজন্য যে, আল্লাহ তাদেরকে তাদের কর্মের পুরোপুরি প্রতিফল দেবেন এবং তাদের প্রতি (কোন) জুলুম করা হবে না। ",
  "সেদিনের কথা স্মরণ করো, যেদিন কাফেরদেরকে জাহান্নামের সামনে উপস্থিত করা হবে। (তাদেরকে বলা হবে,) “তোমরা তোমাদের ভাল জিনিসগুলো দুনিয়ার জীবনেই নিয়েছো এবং তা উপভোগ করেছো। অতএব, আজ তোমাদেরকে লাঞ্ছনাকর শাস্তির প্রতিফল দেওয়া হবে; কারণ, তোমরা দুনিয়ায় অন্যায়ভাবে অহংকার করতে এবং আল্লাহর আদেশের বিরোধিতা করতে।”\n",
  "আদ জাতির ভাইয়ের (হূদের) কথা স্মরণ করো, যখন সে আহকাফ উপত্যকায় তার সমপ্রদায়কে সতর্ক করেছিল। তার আগে-পরেও সতর্ককারীরা এসেছিল। (সে এই বলে সতর্ক করেছিল যে,) “তোমরা আল্লাহ ছাড়া কারো উপাসনা করো না। আমি তোমাদের জন্য এক কঠিন দিনের শাস্তির আশংকা করছি।” ",
  "তারা বলল, “তুমি কি আমাদেরকে আমাদের উপাস্যদের থেকে ফেরানোর জন্য এসেছো? ঠিক আছে, তুমি সত্যবাদী হলে আমাদেরকে যার (যে শাস্তির) ভয় দেখাচ্ছ তা নিয়ে এসো।” ",
  "সে বলল, “এর জ্ঞান তো রয়েছে আল্লাহর কাছে। আমাকে যা নিয়ে পাঠানো হয়েছে আমি কেবল তোমাদের কাছে তাই পৌঁছে দেই। তবে আমি দেখতে পাচ্ছি, তোমরা এক অজ্ঞ জনগোষ্ঠী।” ",
  "অতঃপর তারা যখন তাদের উপত্যকার দিকে একটি মেঘ এগিয়ে আসতে দেখল তখন বলল, “এই মেঘ আমাদের জন্য বৃষ্টি বর্ষণ করবে।” (আসলে তা নয়) বরং এ হল সেই শাস্তি যা তোমরা তাড়াতাড়ি পেতে চেয়েছো: একটি বাতাস, যার মধ্যে আছে এক কঠিন শাস্তি। ",
  "এ বাতাস তার প্রভুর আদেশে সবকিছু ধ্বংস করে দেবে। পরে তাদের এমন পরিণতি হয়েছিল যে, তাদের ঘরবাড়ি ছাড়া আর কিছুই দেখা যায়নি। অপরাধী লোকদেরকে এভাবেই আমি শাস্তি দিয়ে থাকি। ",
  "তাদেরকে আমি এমন ক্ষমতা দিয়েছিলাম যা তোমাদেরকে দেইনি। তাদেরকে কান, চোখ ও অন্তর দিয়েছিলাম; কিন্তু তাদের কান, চোখ কিংবা অন্তর তাদের কোন কাজে আসেনি; কেননা তারা আল্লাহর নিদর্শনসমূহ অস্বীকার করত। আর তারা যা নিয়ে ঠাট্টা-বিদ্রূপ করত সেই শাস্তি তাদেরকে ঘিরে ফেলল।\n",
  "আমি তোমাদের চারপাশের জনপদসমূহ ধ্বংস করে দিয়েছি এবং বারবার (তাদেরকে) নিদর্শনাবলী দেখিয়েছি, যাতে তারা (সৎপথে) ফিরে আসে। ",
  "তারা আল্লাহ ছাড়া যাদেরকে (আল্লাহর) নৈকট্য লাভের জন্য উপাস্যরূপে গ্রহণ করেছিল তারা তাদেরকে সাহায্য করেনি কেন? বরং তারা তাদের থেকে উধাও হয়ে গিয়েছে। ওটা ছিল তাদের মিথ্যা আর অলীক উদ্ভাবন। ",
  "(সেই ঘটনা স্মরণ করো,) যখন আমি তোমার কাছে কোরআন শোনার জন্য একদল জ্বিন পাঠিয়েছিলাম। তারা কোরআন পাঠের মজলিসে উপস্থিত হয়ে বলল, “সবাই চুপ করে শোন।” তারপর যখন পাঠ সমাপ্ত হল তখন তারা তাদের সমপ্রদায়ের কাছে ফিরে গিয়ে অন্যদেরকে সতর্ক করতে লাগল। ",
  "তারা বলল, “হে আমাদের সমপ্রদায়! আমরা একটি কিতাব শুনে এসেছি, যা মূসার পরে অবতীর্ণ হয়েছে, পূর্ববর্তী কিতাবের সত্যতা সমর্থন করছে এবং সত্য ও সরল পথের সন্ধান দিচ্ছে।” ",
  "“হে আমাদের সমপ্রদায়! তোমরা আল্লাহর দিকে আহবানকারীর (নবীর) ডাকে সাড়া দাও এবং তার কথায় বিশ্বাস কর। তাহলে আল্লাহ তোমাদের পাপ মার্জনা করবেন এবং যন্ত্রণাদায়ক শাস্তি থেকে তোমাদেরকে রক্ষা করবেন।” ",
  "আর যারা আল্লাহর দিকে আহবানকারীর ডাকে সাড়া দেবে না, তারা পৃথিবীতে (আল্লাহকে) অক্ষম করতে (অর্থাৎ আল্লাহর শাস্তি থেকে রেহাই পেতে) পারবে না এবং তিনি ছাড়া তাদের সাহায্যকারীও থাকবে না। তারা সুস্পষ্ট বিভ্রান্তির মধ্যে রয়েছে। ",
  "তারা কি দেখে না যে, যে আল্লাহ আসমান ও জমিন সৃষ্টি করেছেন এবং এসব সৃষ্টি করতে ক্লান্তি বোধ করেননি, তিনি মৃতদেরকে জীবিত করতে সক্ষম? হ্যাঁ, অবশ্যই তিনি সবকিছু করার ক্ষমতা রাখেন। ",
  "যেদিন কাফেরদেরকে জাহান্নামের সামনে উপস্থিত করা হবে (সেদিন তাদেরকে বলা হবে,) “এটা কি সত্য নয়?” তারা বলবে, “হ্যাঁ, আমাদের প্রভুর কসম (সত্য)।” আল্লাহ বলবেন, “তাহলে শাস্তি আস্বাদন করো, কারণ তোমরা অবিশ্বাস করতে।” ",
  "অতএব, তুমি ধৈর্যধারণ করো, যেমন স্থিরসংকল্প রসূলগণ ধৈর্যধারণ করেছিল। আর তাদের জন্য তাড়াহুড়া করো না। তারা যেদিন তাদের প্রতিশ্রুত শাস্তি দেখতে পাবে সেদিন তাদের মনে হবে, যেন তারা দিনের এক মুহূর্তের বেশি (পৃথিবীতে) অবস্থান করেনি। একটি ঘোষণা (শোন): অবাধ্য লোকেরাই ধ্বংসপ্রাপ্ত হবে। ",
  "যারা কুফরি করে ও আল্লাহর পথে বাধা সৃষ্টি করে, আল্লাহ তাদের কর্মসমূহ ব্যর্থ করে দেন। ",
  "আর যারা ঈমান আনে ও সৎকাজ করে এবং তাদের প্রভুর পক্ষ থেকে মুহাম্মাদের প্রতি যে সত্য নাযিল করা হয়েছে তা বিশ্বাস করে, আল্লাহ তাদের অপরাধসমূহ মার্জনা করেন এবং তাদের অবস্থা ভাল করে দেন। ",
  "এটা এজন্য যে, যারা কুফরি করে তারা মিথ্যার অনুসরণ করে, আর যারা ঈমান আনে তারা তাদের প্রভুর কাছ থেকে আগত সত্যের অনুসরণ করে। এভাবেই আল্লাহ মানুষের জন্য তাদের উদাহরণ পেশ করেন। ",
  "অতএব, কাফেরদের সাথে যখন (যুদ্ধের ময়দানে) তোমাদের মোকাবেলা হবে তখন তাদের শিরশ্ছেদ করবে। অবশেষে যখন তোমরা তাদের (অনেকের) রক্তপাত ঘটাবে তখন (অবশিষ্টদেরকে) কষে বাঁধবে (বন্দী করবে)। তারপর হয় অনুকম্পা, না হয় মুক্তিপণ। (অর্থাৎ তাদেরকে হয় অনুকম্পা দেখিয়ে ছেড়ে দেবে, না হয় মুক্তিপণের বিনিময়ে মুক্তি দেবে।) (তবে তোমরা তাদের বিরুদ্ধে যুদ্ধ অব্যাহত রাখবে) যতক্ষণ না যুদ্ধ তার বোঝা নামিয়ে রাখে (শত্রু তার অস্ত্র সমর্পণ করে)। এটাই (আল্লাহর নির্দেশ)। আল্লাহ চাইলে তাদের থেকে প্রতিশোধ নিতে পারতেন (তাদেরকে শাস্তি দিতে পারতেন), কিন্তু তিনি চান তোমাদের কতককে কতকের দ্বারা পরীক্ষা করতে। তবে যারা আল্লাহর পথে নিহত (শহীদ) হয়, তাদের কর্ম তিনি কিছুতেই নষ্ট করবেন না। ",
  "তিনি তাদেরকে সৎপথ প্রদর্শন করবেন এবং তাদের অবস্থা ভাল করবেন। ",
  "আর তাদেরকে সেই জান্নাতে প্রবেশ করাবেন যার কথা তিনি তাদেরকে জানিয়ে দিয়েছেন। ",
  "হে ঈমানদারগণ! তোমরা যদি আল্লাহকে সাহায্য করো তাহলে তিনিও তোমাদেরকে সাহায্য করবেন এবং তোমাদের পা (অবস্থান) সুদৃঢ় করবেন। ",
  "আর যারা কাফের, তাদের জন্য দুর্গতি রয়েছে এবং তিনি তাদের কর্ম নিষ্ফল করে দেবেন। ",
  "এটা এজন্য যে, আল্লাহ যা নাযিল করেছেন তারা তা অপছন্দ করে। এজন্যই তিনি তাদের কর্ম নিষ্ফল করে দেবেন। ",
  "তারা কি পৃথিবীতে ঘুরে দেখেনি যে, তাদের পূর্ববর্তীদের পরিণতি কেমন হয়েছিল? আল্লাহ তাদেরকে ধ্বংস করে দিয়েছেন। কাফেরদেরও একইরকম পরিণতি হবে। ",
  "তা এজন্য যে, আল্লাহ মুমিনদের অভিভাবক, আর কাফেরদের কোন অভিভাবক নেই।\n",
  "নিশ্চয়ই আল্লাহ ঈমানদার ও সৎকর্মশীলদেরকে জান্নাতে প্রবেশ করাবেন, যার তলদেশ দিয়ে নদী প্রবাহিত। আর যারা কাফের, তারা ভোগ-বিলাসে মত্ত থাকে এবং চতুষ্পদ জন্তুর মত খেতে থাকে। তাই জাহান্নামই তাদের ঠিকানা। ",
  "তোমার যে জনপদ (জনপদের বাসিন্দারা) তোমাকে বের করে দিয়েছে তার চেয়ে অধিক শক্তিশালী কত জনপদ ছিল! আমি তাদেরকে ধ্বংস করে দিয়েছি। তাদের কোন সাহায্যকারী ছিল না। ",
  "অতএব, যে তার প্রভুর কাছ থেকে আগত স্পষ্ট প্রমাণের ওপর রয়েছে, সে কি তার মত, যার কাছে তার নিজের খারাপ কাজ সুন্দর বলে প্রতীয়মান হয়? এবং (সে কি তাদের মত) যারা নিজেদের প্রবৃত্তির অনুসরণ করে? ",
  "মোত্তাকীদেরকে যে জান্নাতের প্রতিশ্রুতি দেওয়া হয়েছে তার বর্ণনা: তাতে আছে বিশুদ্ধ পানির নহর, স্বাদ পরিবর্তন হয়নি এমন দুধের নহর, পানকারীদের জন্য সুস্বাদু শরাবের নহর ও পরিশোধিত মধুর নহর। সেখানে তাদের জন্য আরো আছে সবরকমের ফলমূল ও তাদের প্রভুর ক্ষমা। (এই মোত্তাকীরা কি) তাদের মত, যারা চিরকাল জাহান্নামে থাকবে এবং যাদেরকে ফুটন্ত পানি পান করতে দেওয়া হবে, যা তাদের নাড়ীভুঁড়ি ছিন্ন-বিচ্ছিন্ন করে দেবে? ",
  "তাদের মধ্যে কেউ কেউ আছে, যারা তোমার কথায় কান পাতে। অতঃপর যখন তোমার কাছ থেকে বের হয় তখন যাদেরকে জ্ঞান দান করা হয়েছে তাদের কাছে বলে, “এইমাত্র উনি কি বললেন?” ওরাই তারা, যাদের অন্তরে আল্লাহ মোহর মেরে দিয়েছেন এবং যারা নিজেদের প্রবৃত্তির অনুসরণ করে। ",
  "আর যারা সঠিক পথ অনুসরণ করে আল্লাহ তাদেরকে বেশি বেশি হেদায়েত এবং তাকওয়া দান করেন। ",
  "আর ওরা (অবিশ্বাসীরা) কি ওদের কাছে অকস্মাৎ কেয়ামত এসে পড়ার অপেক্ষায় আছে? কিন্তু তার লক্ষণসমূহ তো এসে গেছে। যখন তা (কেয়ামত) তাদের কাছে এসেই পড়বে তখন তারা উপদেশ গ্রহণ করবে কেমন করে? ",
  "অতএব, জেনে রাখ, আল্লাহ ছাড়া কোন উপাস্য নেই। নিজের ত্রুটির জন্য ও মুমিন নর-নারীদের জন্য ক্ষমা প্রার্থনা কর। আল্লাহ তোমাদের চলাফেরা ও ঠিকানা জানেন।  \n",
  "যারা ঈমান এনেছে তারা বলে, “কোন সূরা নাযিল করা হয় না কেন?” কিন্তু যখন কোন দ্ব্যর্থহীন সূরা নাযিল করা হয়, আর তাতে যুদ্ধের উল্লেখ (নির্দেশ) থাকে, তখন যাদের অন্তরে ব্যাধি আছে তাদেরকে দেখবে, মৃত্যুর যন্ত্রণায় মূর্ছিত মানুষের দৃষ্টিতে তোমার দিকে তাকাচ্ছে। কিন্তু তাদের জন্য সেটাই (যুদ্ধের নির্দেশ পালনই) ভাল ছিল। ",
  "(আল্লাহর প্রতি) আনুগত্য ও ন্যায়সঙ্গত কথা (তাদের জন্য ভাল ছিল)। অতএব, (জেহাদের) বিষয়টি যখন চূড়ান্ত হবে তখন যদি তারা আল্লাহর সাথে সত্য বলে (অর্থাৎ আল্লাহর পথে জেহাদের জন্য তাদের প্রতিজ্ঞা পালন করে) তাহলে তাদের জন্য অবশ্যই তা মঙ্গলজনক হবে। ",
  "তবে কি তোমরা ক্ষমতা পেলে পৃথিবীতে অনর্থ সৃষ্টি করবে এবং তোমাদের আত্মীয়তার বন্ধন ছিন্ন করবে? ",
  "ওদেরকেই আল্লাহ অভিশপ্ত করেছেন, তারপর তাদেরকে বধির করেছেন ও তাদের চোখ অন্ধ করে দিয়েছেন। ",
  "তবে কি তারা কোরআন সম্পর্কে চিন্তা করে না? নাকি তাদের অন্তরে তালা লাগানো আছে? ",
  "সুপথ স্পষ্ট হওয়ার পর যারা পেছনে ফিরে গিয়েছে (সুপথে চলতে রাজি হয়নি), শয়তান তাদেরকে প্ররোচিত করেছে এবং তাদের আশা বাড়িয়ে দিয়েছে। ",
  "এটা এজন্য যে, যারা আল্লাহর অবতীর্ণ কিতাব অপছন্দ করে তাদেরকে এরা বলেছে, “আমরা কোন কোন বিষয়ে তোমাদের কথা মেনে চলব।” তবে আল্লাহ এদের গোপন অভিসন্ধি অবগত আছেন। ",
  "ফেরেশতারা যখন তাদের চেহারায় ও পিঠে আঘাত করতে করতে তাদের মৃত্যু ঘটাবে তখন কেমন হবে? ",
  "এটা এজন্য যে, তারা সেই কাজ করেছে যাতে আল্লাহ রাগান্বিত হন এবং তাঁর সন্তুষ্টিকে তারা অপছন্দ করেছে। তাই তিনি তাদের কর্ম নিষ্ফল করে দিয়েছেন।\n",
  "যাদের অন্তরে ব্যাধি আছে তারা কি মনে করে যে, আল্লাহ তাদের বিদ্বেষ প্রকাশ করবেন না? ",
  "আমি যদি চাইতাম তাহলে তোমাকে অবশ্যই তাদেরকে দেখিয়ে দিতাম। তখন তুমি তাদের চিহ্ন দেখেই তাদেরকে চিনতে পারতে। তবে কথার স্বরে অবশ্যই তুমি তাদেরকে চিনতে পারবে। আল্লাহ তোমাদের কর্মসমূহ অবগত আছেন। ",
  "আমি তোমাদেরকে অবশ্যই পরীক্ষা করব, যতক্ষণ না তোমাদের মধ্য থেকে জেহাদকারী ও ধৈর্যশীলদের বেছে নেই এবং (যতক্ষণ না) তোমাদের তথ্যসমূহ যাচাই করি। ",
  "যারা কুফরি করে ও আল্লাহর পথ থেকে (মানুষকে) ফিরিয়ে রাখে এবং নিজেদের কাছে সুপথ স্পষ্ট হওয়ার পরও রসূলের বিরোধিতা করে তারা আল্লাহর কোন ক্ষতি করতে পারবে না; বরং তিনিই তাদের কর্মসমূহ নিষ্ফল করে দেবেন। ",
  "হে ঈমানদারগণ! তোমরা আল্লাহ ও রসূলের আনুগত্য করো এবং নিজেদের কর্মসমূহ বিনষ্ট করো না। ",
  "যারা কুফরি করে ও আল্লাহর পথ থেকে (মানুষকে) ফিরিয়ে রাখে, তারপর কাফের অবস্থায় মারা যায়, আল্লাহ তাদেরকে ক্ষমা করবেন না। ",
  "অতএব, তোমরা দুর্বল হয়ো না ও (শত্রুর সঙ্গে) সন্ধি করতে চেয়ো না। তোমরাই ওপরে (সুবিধাজনক অবস্থানে) রয়েছো এবং আল্লাহ তোমাদের সাথে আছেন। তিনি তোমাদের কর্মসমূহ কমাবেন না (কর্মের পুরস্কার কম দেবেন না)। ",
  "আসলে পার্থিব জীবন হচ্ছে খেলা আর আনন্দ। তবে তোমরা যদি মুমিন ও মোত্তাকী হও তাহলে আল্লাহ তোমাদেরকে তোমাদের প্রতিদান দেবেন। আর তিনি তোমাদের কাছে তোমাদের সম্পদ চাইবেন না। ",
  "তিনি যদি তোমাদের কাছে তা চান এবং তোমাদেরকে (সেজন্য) চাপ দেন তাহলে তোমরা কার্পণ্য করবে এবং তিনি (তখন) তোমাদের মনের বক্রতা প্রকাশ করে দেবেন। ",
  "শোন, তোমাদেরকেই আল্লাহর পথে ব্যয় করতে বলা হচ্ছে; অথচ তোমাদের মধ্যে কেউ কেউ কার্পণ্য করছে। যে কার্পণ্য করছে সে তো নিজের প্রতিই কার্পণ্য করছে। আল্লাহ অভাবমুক্ত এবং তোমরা অভাবগ্রস্ত। যদি তোমরা (আল্লাহর নির্দেশ পালন থেকে) মুখ ফিরিয়ে নাও তাহলে তিনি অন্য লোকদেরকে তোমাদের স্থলাভিষিক্ত করবেন এবং তারা তোমাদের মত (অবাধ্য) হবে না। ",
  "নিশ্চয়ই আমি তোমাকে এক স্পষ্ট বিজয় দিয়েছি (৬ষ্ঠ হিজরীতে মক্কার মুশরিকদের সাথে হুদাইবিয়া নামক স্থানে সম্পাদিত রসূলুল্লাহর সন্ধিকে আল্লাহ স্পষ্ট বিজয় আখ্যায়িত করেছেন);",
  "এজন্য যে, আল্লাহ তোমাকে তোমার অতীত ও বর্তমান ত্রুটিসমূহ মাফ করে দেবেন, তোমার প্রতি তাঁর নেয়ামত পূর্ণ করবেন ও তোমাকে সরল পথে পরিচালিত করবেন; ",
  "সর্বোপরি, আল্লাহ তোমাকে বলিষ্ঠভাবে পৃষ্ঠপোষকতা করবেন। ",
  "তিনিই মুমিনদের অন্তরে প্রশান্তি দান করেছেন, যাতে তাদের ঈমানের সাথে আরো ঈমান বাড়ে। আসমান ও জমিনের বাহিনীগুলো আল্লাহরই। আল্লাহ মহাজ্ঞানী, অসীম প্রজ্ঞাবান। ",
  "(ঈমান বৃদ্ধির জন্য তিনি মুমিনদের অন্তরে প্রশান্তি দান করেছেন) এজন্য যে, তিনি মুমিন পুরুষ ও মুমিন নারীদেরকে জান্নাতে প্রবেশ করাবেন, যার তলদেশ দিয়ে নদী প্রবাহিত ও যেখানে তারা চিরকাল থাকবে এবং (এজন্য যে,) তিনি তাদের পাপসমূহ মোচন করবেন। এটা আল্লাহর নিকট এক বিরাট সাফল্য। ",
  "আর (এজন্য যে,) তিনি মোনাফেক পুরুষ ও নারী এবং মুশরিক পুরুষ ও নারীকে শাস্তি দেবেন, যারা আল্লাহ সম্পর্কে খারাপ ধারণা পোষণ করে। তাদের জন্য রয়েছে খারাপ পরিণতি (লাঞ্ছনাকর শাস্তি)। আল্লাহ তাদের ওপর রাগান্বিত হয়েছেন, তাদেরকে অভিশপ্ত করেছেন এবং তাদের জন্য জাহান্নাম তৈরী করে রেখেছেন। সেটা বড় খারাপ গন্তব্যস্থল! ",
  "আসমান ও জমিনের বাহিনীগুলো আল্লাহরই। আল্লাহ পরাক্রমশালী, প্রজ্ঞাবান। ",
  "আমি তোমাকে একজন সাক্ষী, সুসংবাদদাতা ও সতর্ককারী হিসেবে পাঠিয়েছি। ",
  "যাতে তোমরা আল্লাহ ও তাঁর রসূলের প্রতি ঈমান আন, রসূলকে সাহায্য ও সম্মান করো এবং সকাল-সন্ধ্যায় আল্লাহর পবিত্রতা বর্ণনা কর। ",
  "যারা তোমার কাছে বাইয়াত (আনুগত্যের শপথ) করে, তারা বস্তুত আল্লাহর কাছেই বাইয়াত করে। তাদের হাতের ওপর আল্লাহর (কুদরতী) হাত রয়েছে। সুতরাং যে তা ভঙ্গ করে সে নিজেরই ক্ষতি করে। আর যে আল্লাহর সাথে কৃত অঙ্গীকার পূরণ করে তাকে তিনি এক বড় পুরস্কার (জান্নাত) দেবেন। \n",
  "বেদুঈনদের মধ্যে যারা পেছনে রয়ে গিয়েছে তারা তোমাকে বলবে, “আমাদের ধন-সম্পদ ও পরিবার-পরিজন আমাদেরকে ব্যস্ত রেখেছিল। (এজন্য আমরা আপনার সঙ্গে যেতে পারিনি।) অতএব, আপনি আমাদের জন্য (আল্লাহর কাছে) ক্ষমা প্রার্থনা করুন।” তারা মুখে তাই বলে যা তাদের অন্তরে নেই। বল, “আল্লাহ যদি তোমাদের কোন ক্ষতি কিংবা উপকার করতে চান তাহলে কে তাঁর ইচ্ছার বিরুদ্ধে তোমাদের জন্য কিছু করার ক্ষমতা রাখে? বরং তোমরা যা কিছু করো আল্লাহ তার খবর রাখেন।” ",
  "“বরং তোমরা ধারণা করেছিলে যে, রসূল ও (তার সহযোগী) মুমিনরা (রণাঙ্গন থেকে বেঁচে) কখনো তাদের পরিবার-পরিজনের কাছে ফিরে আসতে পারবে না, এবং এই ধারণা তোমাদের অন্তরে প্রীতিকর মনে হয়েছিল। তোমরা খুব খারাপ ধারণা পোষণ করেছিলে। তোমরা হচ্ছ এক ধ্বংসমুখী সমপ্রদায়।” ",
  "যারা আল্লাহ ও তাঁর রসূলকে বিশ্বাস করে না, আমি সেই কাফেরদের জন্য জ্বলন্ত আগুন (জাহান্নাম) প্রস্তুত করে রেখেছি। ",
  "আসমান ও জমিনের রাজত্ব আল্লাহরই। তিনি যাকে ইচ্ছা ক্ষমা করেন এবং যাকে ইচ্ছা শাস্তি দেন। আল্লাহ অসীম ক্ষমাপরায়ণ, পরম দয়ালু। ",
  "যখন তোমরা গনীমত (যুদ্ধলব্ধ সম্পদ) সংগ্রহের জন্য যাবে তখন যারা পেছনে রয়ে গিয়েছিল তারা বলবে, “আমাদেরকেও তোমাদের সাথে যেতে দাও।” তারা আল্লাহর কথা পরিবর্তন করতে চায়। বলে দাও, “তোমরা কখনো আমাদের সঙ্গে যাবে না।” এমনটি আল্লাহ আগেই বলেছেন। তখন তারা বলবে, “আসলে তোমরা আমাদেরকে হিংসা করছ।” বরং তারা খুব কমই বোঝে। ",
  "বেদুঈনদের মধ্যে যারা পেছনে রয়ে গিয়েছিল তাদেরকে বল, “তোমাদেরকে এক প্রবল পরাক্রান্ত জাতির সাথে যুদ্ধ করতে ডাকা হবে। তোমরা তাদের সাথে যুদ্ধ চালিয়ে যাবে যতক্ষণ না তারা আত্মসমর্পণ করে। তোমরা যদি এ নির্দেশ পালন করো তাহলে আল্লাহ তোমাদেরকে এক উত্তম পুরস্কার দেবেন। আর যদি পেছনে ফিরে আস, যেমন ইতিপূর্বে ফিরে এসেছো, তাহলে তিনি তোমাদেরকে যন্ত্রণাদায়ক শাস্তি দেবেন।” ",
  "(যুদ্ধে অংশগ্রহণ না করায়) অন্ধের কোন দোষ নেই, খোঁড়ার কোন দোষ নেই এবং অসুস্থ ব্যক্তিরও কোন দোষ নেই। যে কেউ আল্লাহ ও তাঁর রসূলের আনুগত্য করবে, তাকে তিনি জান্নাতে প্রবেশ করাবেন, যার তলদেশ দিয়ে নদী প্রবাহিত হয়। আর যে পেছনে ফিরে যাবে, তাকে তিনি যন্ত্রণাদায়ক শাস্তি দেবেন।\n",
  "মুমিনরা যখন গাছটির নিচে তোমার কাছে আনুগত্যের শপথ করছিল আল্লাহ তখন তাদের প্রতি অবশ্যই সন্তুষ্ট হয়েছেন। তিনি তাদের মনের কথা জানতেন; তাই তাদের ওপর প্রশান্তি বর্ষণ করেন এবং প্রতিদানস্বরূপ তাদেরকে দেন এক নিকটবর্তী বিজয়; ",
  "আর অনেক গনীমত, যা তারা হস্তগত করবে। আল্লাহ মহাপরাক্রমশালী, অসীম প্রজ্ঞাবান। ",
  "আল্লাহ তোমাদেরকে অনেক গনীমতের প্রতিশ্রুতি দিয়েছেন, যা তোমরা হস্তগত করবে। তিনি এগুলো তোমাদেরকে দ্রুত দিয়েছেন এবং লোকদের হাত তোমাদের থেকে বিরত রেখেছেন, যাতে তা মুমিনদের জন্য এক নিদর্শন হয় এবং তিনি তোমাদেরকে সঠিক পথে পরিচালিত করেন। ",
  "আরো (বিজয় ও গনীমত) আছে, যা তোমরা (এখনো) লাভ করতে পারনি। আল্লাহ তা বেষ্টন করে রেখেছেন। আল্লাহ সবকিছু করতে সক্ষম। ",
  "কাফেররা যদি তোমাদের সাথে যুদ্ধ করত তাহলে অবশ্যই তারা পেছনে হটে যেত। অতঃপর তারা কোন অভিভাবক কিংবা সাহায্যকারী পেত না। ",
  "এটাই আল্লাহর রীতি, যা আগে থেকেই চলে এসেছে। তুমি আল্লাহর রীতির কোন পরিবর্তন পাবে না। ",
  "তাদের ওপর তোমাদেরকে বিজয়ী করার পর তিনিই মক্কার অভ্যন্তরে তাদের হাত তোমাদের থেকে এবং তোমাদের হাত তাদের থেকে নিবৃত্ত রেখেছেন। তোমরা যা কিছু করো আল্লাহ তা দেখতে পান। ",
  "ওরাই কুফরি করেছিল এবং তোমাদেরকে মসজিদুল হারামে যেতে এবং আবদ্ধ কোরবানির পশুকে নির্দিষ্ট জায়গায় পৌঁছতে বাধা দিয়েছিল। (মক্কায়) কিছুসংখ্যক ঈমানদার নারী-পুরুষ ছিল যাদের কথা তোমরা জানতে না। (যুদ্ধ হলে) অজ্ঞাতসারে তোমরা তাদেরকে পদদলিত করতে এবং তাদের কারণে তোমাদের ক্ষতি হত। যদি তারা না থাকত (তাহলে তোমাদেরকে যুদ্ধের আদেশ দেওয়া হত)। (যুদ্ধ এড়ানো হয়েছে) এজন্য যে, আল্লাহ যাকে চান তাঁর অনুগ্রহের আওতায় নিয়ে আসবেন। যদি তারা (ঈমানদার নারী-পুরুষেরা কাফেরদের থেকে) পৃথক থাকত তাহলে (যুদ্ধের আদেশ দিয়ে) তাদের মধ্য থেকে কাফেরদেরকে অবশ্যই কঠিন শাস্তি দিতাম। ",
  "কেননা কাফেররা তাদের অন্তরে অহমিকা— অজ্ঞতাযুগের অহমিকা— পোষণ করেছিল। কিন্তু আল্লাহ তাঁর রসূলের ও মুমিনদের অন্তরে নিজের (পক্ষ থেকে) প্রশান্তি নাযিল করেন এবং তাদেরকে তাকওয়ার বাণীতে অটল রাখেন। আর তারাই এর অধিকতর যোগ্য ও উপযুক্ত ছিল। আল্লাহ সবকিছুই ভালভাবে জানেন।\n",
  "আল্লাহ তাঁর রসূলকে সত্য স্বপ্নই দেখিয়েছেন (অথবা আল্লাহ তাঁর রসূলকে দেখানো স্বপ্নটি যথাযথভাবে বাস্তবায়িত করবেন)। আল্লাহ যদি চান, অবশ্যই তোমরা নিরাপদে মসজিদুল হারামে প্রবেশ করবে। তোমাদের কেউ কেউ মাথার চুল মুণ্ডন করবে, কেউ কেউ তা ছোট করবে। তোমরা কাউকে ভয় করবে না। তোমরা যা জান না আল্লাহ তা জানেন। তা ছাড়াও তিনি (তোমাদের জন্য) একটি নিকটবর্তী বিজয় মঞ্জুর করেছেন। ",
  "তিনিই তাঁর রসূলকে পথনির্দেশ ও সত্য ধর্মসহ পাঠিয়েছেন; এজন্য যে, তিনি একে সব ধর্মের ওপর বিজয়ী করবেন। আর সাক্ষী হিসেবে আল্লাহই যথেষ্ট। ",
  "মুহাম্মাদ আল্লাহর রসূল; আর তার সঙ্গীরা কাফেরদের প্রতি কঠোর এবং নিজেরা পরস্পরের প্রতি সহানুভূতিশীল। আল্লাহর অনুগ্রহ ও সন্তুষ্টি প্রত্যাশায় তাদেরকে তুমি রুকু ও সেজদারত অবস্থায় দেখতে পাবে। সেজদার দাগজনিত তাদের (ঈমানের) চিহ্ন তাদের চেহারায় বিদ্যমান। তাদের এমনই বর্ণনা আছে তাওরাতে। আর ইনজীলে তাদের বর্ণনা এরূপ: যেমন একটি বীজ, যা (বপন করার পর) তার অংকুর উদ্‌গত করে, অতঃপর আল্লাহ তাকে শক্ত করেন এবং অংকুরটি ক্রমে মোটা হয় ও নিজের কাণ্ডের  ওপর সোজা হয়ে দাঁড়ায়, যা বপনকারীদেরকে মুগ্ধ করে। (একইভাবে আল্লাহ মুমিনদেরকে ক্রমে শক্তিশালী করেন) যাতে তিনি তাদের দ্বারা কাফেরদেরকে রাগিয়ে দিতে পারেন। তাদের মধ্যে যারা ঈমান আনে ও সৎকাজ করে আল্লাহ তাদেরকে ক্ষমা ও এক বড় পুরস্কারের (জান্নাতের) প্রতিশ্রুতি দিয়েছেন। \n\n",
  "হে ঈমানদারগণ! তোমরা আল্লাহ ও তাঁর রসূলের সামনে কোন কিছু এগিয়ে দিও না (অর্থাৎ তাদের আগে কোন বিষয়ে সিদ্ধান্ত নিও না)। আর আল্লাহকে ভয় কর। নিশ্চয়ই আল্লাহ সবকিছু শোনেন, সবকিছু জানেন। ",
  "হে ঈমানদারগণ! তোমরা নবীর কণ্ঠস্বরের ওপর নিজেদের কণ্ঠস্বর উঁচু করো না এবং নিজেরা একে অন্যের সাথে যেভাবে জোরে কথা বল সেভাবে তার সাথে জোরে কথা বলো না। তাতে তোমাদের কর্ম নিষ্ফল হয়ে যাবে এবং তোমরা তা টেরও পাবে না। ",
  "যারা আল্লাহর রসূলের সামনে নিজেদের কণ্ঠস্বর নিচু রাখে আল্লাহ তাদের অন্তর তাকওয়ার জন্য পরীক্ষা করেছেন। তাদের জন্য রয়েছে ক্ষমা আর বড় এক পুরস্কার। ",
  "যারা তোমাকে কামরার পেছন থেকে ডাকাডাকি করে তাদের অধিকাংশের বুদ্ধি নেই। ",
  "তুমি বের হয়ে তাদের কাছে আসা পর্যন্ত তারা যদি ধৈর্য ধরত, তাহলে সেটাই তাদের জন্য মঙ্গলজনক হত। আল্লাহ ক্ষমাশীল, পরম দয়ালু। ",
  "হে ঈমানদারগণ! যদি কোন ফাসেক (পাপাচারী) তোমাদের কাছে কোন সংবাদ নিয়ে আসে তবে তোমরা তা যাচাই করে দেখবে। তা না হলে তোমরা অজ্ঞতাবশত মানুষের ক্ষতি করে বসবে এবং পরে নিজেদের কৃতকর্মের জন্য অনুতাপ করবে। ",
  "জেনে রাখবে, তোমাদের মধ্যে আল্লাহর রসূল আছেন। তিনি যদি অনেক বিষয়ে তোমাদের কথা মেনে নেন তাহলে তোমরাই কষ্ট পাবে। কিন্তু আল্লাহ ঈমানকে তোমাদের পছন্দনীয় করেছেন, তাকে তোমাদের অন্তরে শোভনীয় করেছেন এবং কুফরি, পাপাচার ও অবাধ্যতাকে তোমাদের অপছন্দনীয় করেছেন। ওরাই হেদায়েতপ্রাপ্ত। ",
  "এটা আল্লাহর কৃপা ও অনুগ্রহ। আল্লাহ মহাজ্ঞানী, অসীম প্রজ্ঞাবান। ",
  "যদি মুমিনদের দুটি দল মারামারি করে তাহলে তোমরা তাদের মধ্যে মীমাংসা করে দিও। অতঃপর যদি তাদের একদল অন্যদলের ওপর বাড়াবাড়ি করে তাহলে যে দল বাড়াবাড়ি করবে তোমরা তার বিরুদ্ধে লড়বে, যতক্ষণ না তারা আল্লাহর নির্দেশের দিকে ফিরে আসে (আল্লাহর নির্দেশ মেনে নেয়)। যদি ফিরে আসে তাহলে তোমরা উভয়ের মধ্যে ন্যায়ের সাথে মীমাংসা করে দেবে এবং সুবিচার করবে। আল্লাহ তো সুবিচারকারী-দেরকেই ভালবাসেন। ",
  "মুমিনরা বস্তুত ভাইভাই। অতএব, তোমরা তোমাদের ভাইদের মধ্যে মীমাংসা করে দিও। আর আল্লাহকে ভয় করো, যাতে তোমরা (তাঁর) অনুগ্রহ লাভ করতে পার। \n",
  "হে ঈমানদারগণ! (তোমাদের) একদল যেন আরেকদলকে উপহাস না করে। হয়তো ওরাই এদের চেয়ে (অর্থাৎ যাদেরকে উপহাস করা হয় তারা উপহাসকারীদের চেয়ে) ভাল। নারীরাও যেন নারীদেরকে উপহাস না করে। হয়তো ওরাই এদের চেয়ে ভাল। তোমরা নিজেদেরকে (একে অপরকে) দোষারোপ করো না এবং পরস্পরকে খারাপ উপাধিতে ডেকো না। ঈমানের পর অপনাম (প্রদান) বড় খারাপ! যারা (এহেন কাজ থেকে) তওবা করে না তারাই জালেম। ",
  "হে ঈমানদারগণ! তোমরা অনেক অনুমান থেকে দূরে থেকো। নিশ্চয়ই কোন কোন অনুমান পাপ। আর গুপ্তচরবৃত্তি করো না (অন্যের গোপনীয় বিষয় সন্ধান করো না)। তোমাদের কেউ যেন কারো অসাক্ষাতে নিন্দা না করে। তোমাদের মধ্যে কেউ কি তার মৃত ভাইয়ের মাংস খাওয়া পছন্দ করবে? তোমরা তো তা অপছন্দই কর। আল্লাহকে ভয় করবে। নিশ্চয়ই আল্লাহ তওবা কবুলকারী, পরম দয়ালু। ",
  "হে মানুষ! আমি তোমাদেরকে একজন পুরুষ ও একজন নারী থেকে সৃষ্টি করেছি এবং তোমাদেরকে বিভিন্ন জাতি ও গোত্রে পরিণত করেছি, যাতে তোমরা পরস্পর পরিচিত হও। তোমাদের মধ্যে যে সবচেয়ে বেশি তাকওয়ার অধিকারী, সে-ই তোমাদের সবার চেয়ে আল্লাহর কাছে বেশি মর্যাদাসম্পন্ন। নিশ্চয়ই আল্লাহ মহাজ্ঞানী, সর্বজ্ঞ। ",
  "বেদুঈনরা বলে, “আমরা ঈমান এনেছি।” বলে দাও, “তোমরা ঈমান আননি, (তাই ঈমান এনেছি না বলে) বরং বল, “আমরা আত্মসমর্পণ করেছি।” ঈমান তোমাদের অন্তরে এখনো প্রবেশ করেনি। তোমরা যদি আল্লাহ ও তাঁর রসূলের আনুগত্য করো তাহলে তিনি তোমাদের কর্মের কিছুই কমাবেন না (পুরোপুরি ফল দেবেন)। নিশ্চয়ই আল্লাহ পরম ক্ষমাশীল, অসীম দয়ালু।” ",
  "আসলে মুমিন তারাই যারা আল্লাহ ও তাঁর রসূলকে বিশ্বাস করে, অতঃপর (এ ব্যাপারে কোন) সন্দেহ পোষণ করে না এবং নিজেদের সম্পদ ও জীবন দিয়ে আল্লাহর পথে জেহাদ করে। তারাই হল সত্যবাদী। ",
  "বল, “তোমরা কি তোমাদের দ্বীন সম্পর্কে আল্লাহকে অবহিত করছ? অথচ আসমানে যা আছে এবং জমিনে যা আছে আল্লাহ তা জানেন। আল্লাহ সবকিছুই ভালভাবে অবগত আছেন।” ",
  "নিজেদের ইসলাম গ্রহণ করাকে তারা তোমার প্রতি অনুগ্রহ মনে করে। বল, “তোমাদের ইসলামকে তোমরা আমার প্রতি অনুগ্রহ মনে করো না। বরং তোমাদেরকে ঈমানের পথ দেখিয়ে আল্লাহই তোমাদের প্রতি অনুগ্রহ করেছেন; যদি তোমরা সত্যবাদী হও (তাহলে এ সত্যটা স্বীকার করো)।” ",
  "নিশ্চয়ই আল্লাহ আসমান ও জমিনের অদৃশ্য বিষয় জানেন। আর তোমরা যা করো আল্লাহ তা দেখেন। ",
  "ক্বাফ [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। গৌরবময় কোরআনের শপথ! ",
  "বরং তাদের মধ্য থেকেই তাদের কাছে একজন সতর্ককারী আসায় তারা বিস্ময় বোধ করে। কাফেররা বলে, “এ তো এক আশ্চর্যের বিষয়! ",
  "আমরা মরার পর মাটি হয়ে গেলেও কি (আমাদেরকে উঠানো হবে)? সে তো এক দূরের (সুকঠিন) প্রত্যাবর্তন।” ",
  "মাটি তাদের (মৃতদেহের) কতটুকু ক্ষয় করবে তা আমার জানা আছে। তা ছাড়া, আমার কাছে এক সংরক্ষিত কিতাব (লাওহে মাহ্‌ফূয) তো আছেই। ",
  "বরং সত্য যখন তাদের কাছে এল, তখন তারা তাকে অস্বীকার করল। সুতরাং তারা এক জটিল সংশয়ের মধ্যেই পড়ে আছে। ",
  "তারা কি তাদের (মাথার) ওপরে আসমানের দিকে তাকিয়ে দেখেনি, আমি তা কীভাবে নির্মাণ করেছি এবং কত সুন্দর করে সাজিয়ে রেখেছি? তাতে কোন ফাটলও নেই। ",
  "জমিনকে আমি বিস্তৃত করেছি এবং তাতে সুদৃঢ় পাহাড়-পর্বত স্থাপন করেছি ও সবরকম মনোরম গাছপালা উৎপন্ন করেছি, ",
  "প্রত্যেক নিবেদিত বান্দার জন্য শিক্ষা ও উপদেশস্বরূপ। ",
  "আমি আসমান থেকে বরকতময় পানি (বৃষ্টি) বর্ষণ করি এবং তার সাহায্যে উৎপন্ন করি বাগ-বাগিচা ও কেটে আনার (রকমারি) শস্য; ",
  "আর সুউচ্চ খেজুরগাছ, যাতে আছে স্তরে স্তরে সাজানো শীষ (অথবা সারিসারি থোকা) ",
  "বান্দাদের জীবিকাস্বরূপ। অধিকন্তু, বৃষ্টির সাহায্যে আমি মৃত ভূখণ্ডকে জীবিত করি। এভাবেই পুনরুত্থান হবে। ",
  "এদের পূর্বেও (সত্যকে) অবিশ্বাস করেছিল নূহের সমপ্রদায়, রাস্‌ (উত্তর আরবের ইয়ামামায় অবস্থিত ছামূদ জাতির কোন এক গোত্রের বসবাসের এলাকা)-এর বাসিন্দারা, ছামূদ জাতি, ",
  "আদ জাতি, ফেরাউন, লূতের ভাইয়েরা (সমপ্রদায়), ",
  "আইকার অধিবাসীরা (আইকা: শোয়াইব আ.-এর এলাকার নাম) ও তুব্বা সমপ্রদায়। তাদের প্রত্যেকেই রসূলদেরকে অবিশ্বাস করেছিল। ফলে (তাদের জন্য) আমার শাস্তি ধার্য হয়েছিল। ",
  "আমি কি তাহলে প্রথম সৃষ্টিতেই (প্রথমবার সৃষ্টি করেই) ক্লান্ত হয়ে পড়েছি (যে আবার সৃষ্টি করতে পারব না)? বরং তারাই নতুন সৃষ্টির ব্যাপারে সন্দেহে রয়েছে।\n",
  "আমি মানুষ সৃষ্টি করেছি এবং তার মন তাকে যে কুমন্ত্রণা দেয় তা আমি জানি। ঘাড়ের শিরার চেয়েও আমি তার কাছে রয়েছি। ",
  "স্মরণ করো, দুই গ্রহণকারী (ফেরেশতা) (একজন) ডানে ও (একজন) বামে বসে (তার আমল) গ্রহণ করছে। ",
  "সে যে কথাই উচ্চারণ করুক (তা গ্রহণ করার জন্য) তার কাছে একজন সদাপ্রস্তুত প্রহরী রয়েছে। ",
  "মৃত্যুযন্ত্রণা সত্যই আসবে। এ বিষয়টাই তুমি এড়িয়ে যেতে। ",
  "শিঙ্গায় ফুঁ দেওয়া হবে। সেটাই হবে শাস্তির (কেয়ামতের) দিন। ",
  "(সেদিন) প্রত্যেকেই একজন চালক ও একজন সাক্ষী সঙ্গে নিয়ে উপস্থিত হবে। ",
  "তুমি তো আজকের এই দিনটি সম্পর্কে উদাসীন ছিলে। এখন আমি তোমার (চোখের) আবরণ খুলে দিয়েছি। তাই তোমার দৃষ্টি আজ তীক্ষ্ণ (তুমি আজ সবকিছু পরিষ্কার দেখতে পাচ্ছ)। ",
  "তার সঙ্গী (ফেরেশতা) বলবে, “আমার কাছে যে আমলনামা আছে তা এই প্রস্তুত।” ",
  "(বলা হবে,) “প্রত্যেক অবাধ্য কাফেরকে জাহান্নামে নিক্ষেপ করো, ",
  "যে ভাল কাজে বাধাদানকারী, সীমালংঘনকারী ও সন্দেহ পোষণকারী।” ",
  "“যে আল্লাহর সাথে অন্য উপাস্য সাব্যস্ত করেছিল। অতএব, তাকে কঠিন শাস্তিতে (জাহান্নামে) নিক্ষেপ কর।” ",
  "তার সঙ্গী (শয়তান) বলবে, “হে আমাদের প্রভু! আমি তাকে অবাধ্য বানাইনি, বরং সে নিজেই ঘোর বিভ্রান্তিতে ছিল।” ",
  "আল্লাহ বলবেন, “তোমরা আমার সামনে ঝগড়া করো না। আমি তো আগেই তোমাদেরকে ভয় দেখিয়েছিলাম।” ",
  "“আমার কথার নড়চড় হয় না এবং আমি বান্দাদের প্রতি কোন অবিচার করি না।”\n",
  "সেদিন আমি জাহান্নামকে বলব, “তুমি কি পূর্ণ হয়েছো?” সে বলবে, “আরো আছে কি?” ",
  "জান্নাতকে মোত্তাকীদের কাছে আনা হবে, দূরে রাখা হবে না। ",
  "(বলা হবে) তোমাদেরকে এরই প্রতিশ্রুতি দেওয়া হয়েছিল। আল্লাহর দিকে প্রত্যাবর্তনকারী ও প্রতিজ্ঞা রক্ষাকারী প্রত্যেকের জন্য এই প্রতিশ্রুতি; ",
  "যে না দেখেও করুণাময় আল্লাহকে ভয় করে এবং বিনীত অন্তর নিয়ে (তাঁর সামনে) উপস্থিত হয়। ",
  "(তাদেরকে বলা হবে) শান্তির সাথে তোমরা এতে (এই জান্নাতে) প্রবেশ কর। এটাই অনন্ত জীবন শুরুর দিন। ",
  "তারা যা চাইবে এখানে তাদের জন্য তাই আছে। আমার কাছে আরও বেশি আছে। ",
  "আমি তাদের পূর্বে অনেক প্রজন্মকে ধ্বংস করে দিয়েছি। তারা এদের চেয়ে বেশি শক্তিশালী ছিল। কিন্তু (যখন আমার শাস্তি এসেছিল তখন আশ্রয়ের জন্য) তারা দেশে দেশে ঘুরেছে। (তবু তাদের জন্য) পলায়নের কোন স্থান ছিল কি? ",
  "এর মধ্যে অবশ্যই উপদেশ রয়েছে এমন লোকের জন্য, যার (অনুধাবন করার মত) অন্তর আছে অথবা যে মনোযোগ সহকারে শ্রবণ করে। ",
  "আমি আসমান ও জমিন এবং তার মধ্যবর্তী সবকিছু ছয় দিনে সৃষ্টি করেছি। (তাতে) কোন ক্লান্তি আমাকে স্পর্শ করেনি। ",
  "অতএব, তারা যা বলে তাতে তুমি ধৈর্য ধর এবং সূর্যোদয়ের পূর্বে ও সূর্যাস্তের পূর্বে তোমার প্রভুর পবিত্রতা ও প্রশংসা বর্ণনা করো, ",
  "রাতের একটি অংশেও তাঁর পবিত্রতা ও প্রশংসা বর্ণনা করো এবং নামাযের পরেও। ",
  "আর শোন, যেদিন আহবানকারী নিকটবর্তী স্থান থেকে আহবান করবে, ",
  "যেদিন মানুষ সত্যই সেই ভয়াবহ আওয়াজ শুনতে পাবে, সেটাই বের হওয়ার দিন (পুনরুত্থান দিবস)। ",
  "আমিই বাঁচাই, আমিই মারি এবং আমার কাছেই (সকলের) প্রত্যাবর্তন; ",
  "(এই প্রত্যাবর্তন সেইদিন হবে) যেদিন জমিন ফেটে তারা দ্রুত বেরিয়ে আসবে। (সেদিনের) সেই একত্রিতকরণ আমার জন্য এক সহজ কাজ। ",
  "তারা যা বলে আমি তা খুব ভাল করে জানি। তুমি তাদের ওপর বল প্রয়োগকারী নও। তাই যে আমার শাস্তিকে ভয় করে তাকে কোরআনের মাধ্যমে উপদেশ দাও।",
  "শপথ ধূলি উড়ানো প্রবল ঝঞ্ঝাবায়ুর, ",
  "তারপর ভারবাহী মেঘমালার, ",
  "তারপর সহজে চলমান নৌযানসমূহের, ",
  "তারপর কাজ বণ্টনকারী ফেরেশতাদের! ",
  "তোমাদেরকে যে প্রতিশ্রুতি দেওয়া হচ্ছে তা অবশ্যই সত্য; ",
  "আর বিচার অবশ্যই হবে। ",
  "(তারকাদের) পথবিশিষ্ট আকাশের শপথ! ",
  "তোমরা (কোরআন সম্পর্কে) নানারকম কথা বলছ। ",
  "যে সত্যবিমুখ সে তা (কোরআন) থেকে মুখ ফিরিয়ে নেয়। ",
  "মিথ্যুকেরা মরুক (ধ্বংস/অভিশপ্ত হোক), ",
  "যারা অজ্ঞ ও (পরকাল সম্বন্ধে) উদাসীন। ",
  "তারা জিজ্ঞাসা করে, “বিচারের দিন কবে?” ",
  "যেদিন তাদেরকে আগুনে (পুড়িয়ে) শাস্তি দেওয়া হবে (সেদিনই বিচারের দিন)। ",
  "(মিথ্যুকদেরকে বলা হবে) তোমরা তোমাদের শাস্তি আস্বাদন কর। এ তো সেই শাস্তি যা তোমরা তাড়াতাড়ি পেতে চাইতে। ",
  "নিশ্চয়ই মোত্তাকীরা থাকবে জান্নাতে ও (জান্নাতের) ঝর্ণাসমূহে; ",
  "তাদের প্রভু তাদেরকে যা দিয়েছেন তা গ্রহণরত অবস্থায়। নিশ্চয়ই তারা তার আগে (দুনিয়ায়) সৎকর্মপরায়ণ ছিল।",
  "তারা রাতের কম সময়ই ঘুমাত। ",
  "শেষ রাতে তারা ক্ষমা প্রার্থনা করত। ",
  "তাদের সম্পদে দানপ্রার্থী ও বঞ্চিতদের প্রাপ্য থাকত। ",
  "দৃঢ় বিশ্বাসীদের জন্য জমিনে (অনেক) নিদর্শন আছে। ",
  "তোমাদের নিজেদের মধ্যেও। তবুও তোমরা কি (ভেবে) দেখবে না? ",
  "আর আসমানে (আল্লাহর কাছে) রয়েছে তোমাদের জীবিকা ও  তোমাদের জন্য প্রতিশ্রুত সবকিছু। ",
  "তাই আসমান ও জমিনের প্রভুর শপথ! এসব কথা তোমাদের কথাবার্তার মতই নিশ্চিত সত্য।\n",
  "তোমার কাছে কি ইবরাহীমের সম্মানিত (ফেরেশতা) মেহমানদের বৃত্তান্ত এসেছে? ",
  "যখন তারা তার কাছে উপস্থিত হয়ে বলেছিল, “সালাম”। জবাবে সে-ও বলেছিল, “সালাম, তোমরা দেখছি অচেনা মানুষ।” ",
  "তারপর ইবরাহীম তার পরিবারের কাছে গেল এবং একটি (রান্নাকরা) মাংসল বাছুর নিয়ে এল। ",
  "তারপর সেটি মেহমানদের কাছে রাখল আর বলল, “তোমরা খাবে না?” ",
  "অতঃপর (মেহমানরা খাচ্ছে না দেখে) সে তাদের সম্পর্কে ভয় অনুভব করল। তারা বলল, “ভয় করো না।” এরপর তারা তাকে এক বিজ্ঞ পুত্রসন্তানের সুসংবাদ দিল। ",
  "তখন তার স্ত্রী চিৎকার দিয়ে এগিয়ে এল এবং নিজের মুখমণ্ডল চাপড়িয়ে বলল, “বৃদ্ধা, বন্ধ্যা।” (অর্থাৎ আমি তো বৃদ্ধা ও বন্ধ্যা। আমার সন্তান হবে কি করে?) ",
  "তারা (আগন্তুক ফেরেশতারা) বলল, “তবু এমনই তোমার প্রভু বলেছেন। নিশ্চয়ই তিনি অসীম প্রজ্ঞাবান, মহাজ্ঞানী।”",
  "সে (ইবরাহীম) বলল, “হে দূতগণ! তোমাদের আসল উদ্দেশ্যটা কি? ",
  "তারা বলল, “আমাদেরকে এক অপরাধী সমপ্রদায়ের কাছে পাঠানো হয়েছে।” ",
  "“এজন্য যে, আমরা তাদের ওপর শক্ত মাটির ঢিলা নিক্ষেপ করব,” ",
  "যা তোমার প্রভুর কাছে সীমালংঘনকারীদের জন্য চিহ্নিত আছে। ",
  "অতঃপর সেখানে যে ঈমানদাররা ছিল তাদেরকে আমি বের করি। ",
  "তবে সেখানে মুসলমানদের একটিমাত্র ঘর (লূতের পরিবার) ছাড়া আর কাউকে পাইনি। ",
  "যারা কঠিন আজাবকে ভয় করে, আমি তাদের জন্য সেখানে একটি নিদর্শন রেখে দিয়েছি। ",
  "মূসার ঘটনায়ও (নিদর্শন আছে); যখন তাকে স্পষ্ট প্রমাণসহ ফেরাউনের কাছে পাঠিয়েছিলাম। ",
  "কিন্তু সে তার শক্তির জোরে মুখ ফিরিয়ে নিল আর (মূসার কথা) বলল, “(হয় সে) যাদুকর, না হয় পাগল।” ",
  "অতঃপর আমি তাকে ও তার বাহিনীকে পাকড়াও করি এবং সমুদ্রে নিক্ষেপ করি। সে ছিল এক তিরস্কারকারী (অপরাধী)। ",
  "(নিদর্শন আছে) আদ জাতির ঘটনায়ও; যখন তাদের বিরুদ্ধে প্রচণ্ড বাতাস পাঠিয়েছিলাম। ",
  "যা কিছুর ওপর দিয়েই তা বয়ে গিয়েছে তাকেই চুরমার করে দিয়েছে। ",
  "ছামূদ জাতির ঘটনায়ও (নিদর্শন আছে); যখন তাদেরকে বলা হয়েছিল, “কিছুকালের জন্য ভোগ করে নাও”। ",
  "অতঃপর তারা তাদের প্রভুর আদেশ অমান্য করে; যার ফলে তারা বজ্রাঘাতের কবলে পড়ে, আর তারা তা দেখছিল। ",
  "তারা উঠে দাঁড়াতে পারেনি এবং নিজেদেরকে কোন সাহায্যও করতে পারেনি। ",
  "এর আগে নূহের সমপ্রদায়কে (ধ্বংস করেছি)। নিশ্চয়ই তারা এক অবাধ্য সমপ্রদায় ছিল।\n",
  "(বিশাল) আসমানকে আমি হাত (ক্ষমতা) দ্বারা তৈরী করেছি। নিশ্চয়ই আমি (এর বিশালতাকে) বিস্তৃত করতে সক্ষম। ",
  "আর জমিনকে আমিই বিছিয়ে দিয়েছি। আমি কত সুন্দর বিছাতে পারি! ",
  "সবকিছুই আমি জোড়ায় জোড়ায় সৃষ্টি করেছি, যাতে তোমরা উপদেশ গ্রহণ কর। ",
  "(বল,) “অতএব, তোমরা আল্লাহর দিকে ধাবিত হও। আমি তোমাদের জন্য তাঁর পক্ষ থেকে এক স্পষ্ট সতর্ককারী। ",
  "আর আল্লাহর সাথে অন্য কোন উপাস্য সাব্যস্ত করো না। আমি তোমাদের জন্য তাঁর পক্ষ থেকে এক স্পষ্ট সতর্ককারী।” ",
  "একইভাবে তাদের পূর্ববর্তীদের কাছেও যে রসূলই এসেছে তারা (তাকে) বলেছে, “এ এক যাদুকর, না হয় এক পাগল।” ",
  "তারা কি পরম্পরাগতভাবে এই অসিয়তই করে গেছে? আসলে ওরা এক অবাধ্য জনগোষ্ঠী। ",
  "তাই তুমি ওদের কথা আমলে নিও না। (তুমি তো আল্লাহর বাণী ঠিকমতো পৌঁছে দিয়েছো; তাই) তোমার কোন দোষ নেই। ",
  "তবে উপদেশ দিও; কারণ উপদেশ মুমিনদের উপকারে আসে। ",
  "জ্বিন ও মানুষকে আমি আমার ইবাদত করার জন্যই সৃষ্টি করেছি। ",
  "তাদের কাছ থেকে আমি কোন জীবিকা চাই না এবং এটাও চাই না যে, তারা আমাকে খাওয়াবে। ",
  "আল্লাহই তো জীবিকা দানকারী, ক্ষমতাশালী, মহাশক্তিমান। ",
  "অতএব, (এই) জালেমদের জন্য তাদের (অতীত) সমমনাদের অংশের অনুরূপ (শাস্তির) অংশ (নির্ধারিত) রয়েছে। তারা যেন (তা) আমার কাছে তাড়াতাড়ি না চায়। ",
  "কাফেরদেরকে যে দিনের প্রতিশ্রুতি দেওয়া হচ্ছে তাদের জন্য সেই দিনের দুর্ভোগ রয়েছে। ",
  "শপথ তূর পর্বতের, ",
  "শপথ এমন এক কিতাবের যা লিপিবদ্ধ আছে ",
  "ছড়ানো কাগজের পাতায়, ",
  "শপথ বাইতুল মাজ্ঞমূরের (আবাদ বা জনবহুল ঘরের), ",
  "শপথ উঁচু ছাদের (অর্থাৎ আসমানের) ",
  "এবং শপথ উত্তাল সমুদ্রের! ",
  "তোমার প্রভুর শাস্তি আসবেই। ",
  "কেউ তা প্রতিরোধ করতে পারবে না। ",
  "(শাস্তি যেদিন আসবে) সেদিন আসমান প্রবলভাবে আন্দোলিত হবে ",
  "এবং পাহাড়-পর্বত দ্রুত চলতে শুরু করবে। ",
  "অতএব, সেদিন দুর্ভোগ রয়েছে অবিশ্বাসীদের জন্য, ",
  "যারা খেলার ছলে বাজে কথা বলাবলি করে। ",
  "যেদিন তাদেরকে ধাক্কা দিতে দিতে জাহান্নামের আগুনের দিকে নিয়ে যাওয়া হবে, ",
  "(সেদিন বলা হবে) “এটাই সেই আগুন যাকে তোমরা মিথ্যা বলতে।” ",
  "“এটা কি যাদু? না কি তোমরা (কিছু) দেখতে পাচ্ছ না? ",
  "এর ভিতরে প্রবেশ কর। তোমরা সহ্য করতে পার বা না পার, (উভয়ই) তোমাদের জন্য সমান। তোমরা (দুনিয়ায়) যা করতে তোমাদেরকে কেবল তারই প্রতিফল দেওয়া হচ্ছে।” ",
  "মোত্তাকীরা জান্নাতে ও আরামের মধ্যে থাকবে। ",
  "তাদের প্রভু তাদেরকে যা দেবেন, তারা তা উপভোগ করবে। তিনি তাদেরকে জাহান্নামের আজাব থেকে রক্ষা করবেন। ",
  "(তাদেরকে বলা হবে,) “তোমরা (দুনিয়ায়) যা করতে তার প্রতিদানস্বরূপ তৃপ্ত হয়ে পানাহার কর।” ",
  "তারা সারিবদ্ধ আসনে হেলান দিয়ে বসবে। আমি তাদেরকে ডাগর ডাগর চোখবিশিষ্ট হূরদের সাথে স্বামী-স্ত্রীর সম্পর্ক করে দেব। ",
  "যারা ঈমান আনে এবং তাদের সন্তানেরা ঈমানের সাথে তাদের অনুসরণ করে, তাদের সাথে আমি তাদের সন্তানদের মিলন ঘটাব এবং তাদের আমল একটুও হ্রাস করব না। প্রত্যেক ব্যক্তিই নিজের কৃতকর্মের সাথে দায়বদ্ধ। ",
  "আমি তাদেরকে তাদের আকাংক্ষা অনুসারে ফলমূল ও মাংসের যোগান দেব। ",
  "সেখানে তারা একে অপরের মধ্যে শরাবের পেয়ালা আদানপ্রদান করবে, যাতে কোন অসার কথা কিংবা পাপ নেই (যা পান করলে মাতলামি কিংবা কোন পাপের কাজ করার সম্ভাবনা নেই)। ",
  "আর সুরক্ষিত মুক্তার মত (সুদর্শন) তাদের কিশোর সেবকেরা তাদের কাছে ঘোরাঘুরি করবে। ",
  "তারা একে অপরের কাছে এসে (বিভিন্ন বিষয়) জানতে চাইবে। ",
  "তারা বলবে, “আমরা তো আগে (দুনিয়ার জীবনে) আমাদের পরিবার-পরিজনের মাঝে (আল্লাহর শাস্তি সম্পর্কে) শঙ্কিত ছিলাম।” ",
  "অতঃপর আল্লাহ আমাদের প্রতি অনুগ্রহ করেছেন এবং আমাদেরকে আগুনের শাস্তি থেকে রক্ষা করেছেন। ",
  "আমরা আগেও আল্লাহকে ডাকতাম। নিশ্চয়ই তিনি পরম দানশীল, করুণাময়। \n",
  "অতএব, তুমি (লোকদেরকে) উপদেশ দাও। তোমার প্রভুর অনুগ্রহে তুমি (তাদের কথা অনুযায়ী) গণকও নও, পাগলও নও। ",
  "নাকি তারা বলে, “সে একজন কবি, আমরা যার বিপদের প্রতীক্ষায় আছি?” ",
  "বল, “তোমরা প্রতীক্ষা করো, আমিও তোমাদের সাথে প্রতীক্ষা করছি।” ",
  "নাকি তাদের বুদ্ধি তাদেরকে এমনটি বলতে বলে? নাকি তারা এক স্বেচ্ছাচারী জনগোষ্ঠী? ",
  "নাকি তারা বলে, “সে এটা (এই কোরআন) নিজে রচনা করেছে?” আসলে তারা (সত্যকে) বিশ্বাস করে না। ",
  "তারা তাহলে এর অনুরূপ একটি বাণী রচনা করুক, যদি তারা সত্যবাদী হয়। ",
  "নাকি কোন কিছু ছাড়া (কোন স্রষ্টা ছাড়া) তাদের সৃষ্টি হয়েছে? নাকি তারাই স্রষ্টা? ",
  "নাকি তারা আসমান ও জমিন সৃষ্টি করেছে? আসলে তারা (সত্যকে) দৃঢ়ভাবে বিশ্বাস করে না। ",
  "নাকি তাদের কাছে তোমার প্রভুর ভাণ্ডার রয়েছে? নাকি তারাই সর্বময় ক্ষমতার অধিকারী? ",
  "নাকি তাদের (আসমানে আরোহণের) কোন সিঁড়ি আছে, যার মাধ্যমে তারা (ফেরেশতাদের কথাবার্তা) শোনে? তেমনটি হলে তাদের শ্রবণকারী কোন সুস্পষ্ট প্রমাণ উপস্থিত করুক। ",
  "নাকি তাঁর (আল্লাহর) জন্য মেয়ে আর তোমাদের জন্য ছেলে? ",
  "নাকি তাদের কাছে তুমি মজুরি চাও, যে তাদের ওপর কোন ঋণের বোঝা আছে? ",
  "নাকি তারা গায়েব জানে, যে তারা (তা) লিখে রাখে? ",
  "নাকি তারা (তোমার বিরুদ্ধে) কোন ষড়যন্ত্র করতে চায়? তবে যারা কুফরি করে তারা নিজেরাই নিজেদের ষড়যন্ত্রের শিকার হবে। ",
  "নাকি আল্লাহ ছাড়া তাদের কোন উপাস্য আছে? তারা (তাঁর সাথে) যা কিছু শরীক করে আল্লাহ তা থেকে পবিত্র। ",
  "তারা যদি আকাশের কোন খণ্ড ভেঙ্গে পড়তে দেখত তাহলে বলত, “এ তো পুঞ্জীভূত মেঘ।” ",
  "অতএব, তাদেরকে ছেড়ে দাও (যা খুশি করতে দাও), তাদের সেই দিন পর্যন্ত যেদিন তারা মূর্ছিত হয়ে পড়বে। ",
  "যেদিন তাদের ষড়যন্ত্র তাদের কোন কাজে আসবে না এবং তারা সাহায্যও পাবে না। ",
  "জালেমদের জন্য এছাড়াও আরো শাস্তি আছে; কিন্তু তাদের অধিকাংশই তা জানে না। ",
  "তুমি তোমার প্রভুর নির্দেশের জন্য ধৈর্য ধর; তুমি তো আমার চোখের সামনেই (নজরেই) আছ। যখন ঘুম থেকে উঠবে তখন তোমার প্রভুর পবিত্রতা ঘোষণা ও প্রশংসা করবে; ",
  "তাছাড়া, রাত্রিকালে ও তারকাদের অস্ত যাওয়ার সময়ও তাঁর পবিত্রতা ঘোষণা করবে।",
  "তারকার শপথ, যখন তা পড়ে যায় (অথবা অস্তমিত হয়)! ",
  "তোমাদের সঙ্গী (মুহাম্মাদ) পথভ্রষ্ট কিংবা বিভ্রান্ত হয়নি। ",
  "সে প্রবৃত্তির তাড়নায় (মনগড়া) কথাও বলে না। ",
  "এই কোরআন ওহীর মাধ্যমে (তার কাছে) পাঠানো এক বার্তা বৈ নয়। ",
  "তাকে (এটা) শিক্ষা দিয়েছে প্রবল শক্তিমান, ",
  "ধীশক্তিসম্পন্ন সত্তা (জিবরাঈল)। সে নিজ আকৃতিতে দেখা দিয়েছিল। ",
  "তখন সে সর্বোচ্চ দিগন্তে। ",
  "তারপর সে (তার) নিকটবর্তী হল এবং (তার দিকে) ঝুলে পড়ল (তার একেবারে কাছে চলে এল)। ",
  "তাদের মধ্যে (মাত্র) দুই ধনুক পরিমাণ কিংবা তার চেয়েও কম দূরত্ব ছিল। ",
  "তখন আল্লাহ তাঁর বান্দার প্রতি যে ওহী পাঠাবার ছিল (জিবরাঈলের মাধ্যমে) তা পাঠালেন। ",
  "(তখন) সে যা দেখেছিল (তার) অন্তর তাকে মিথ্যা বলেনি। ",
  "তাহলে (মেরাজে) সে যা দেখবে সে ব্যাপারে তোমরা কি তার সাথে বিতর্ক করবে? ",
  "সে তো তাকে (জিবরাঈলকে) আরো একবার দেখেছে, ",
  "শেষ প্রান্তের কুলগাছের কাছে। ",
  "তার কাছে রয়েছে (মোত্তাকীদের) বসবাসের জান্নাত। ",
  "যখন কুলগাছটি যা দিয়ে আচ্ছাদিত থাকার, আচ্ছাদিত ছিল। ",
  "(তার) দৃষ্টি অন্যদিকে যায়নি এবং সীমাও ছাড়ায়নি। ",
  "সে তার প্রভুর বড় বড় নিদর্শন দেখেছে। ",
  "অতএব, তোমরা কি লাত ও উয্‌যা (পৌত্তলিক আরবদের দুটি দেবতার নাম) সম্পর্কে ভেবে দেখেছো? ",
  "এবং তৃতীয় আরেকটি (দেবতা): মানাত সম্পর্কে? ",
  "তোমাদের জন্য কি পুত্রসন্তান আর আল্লাহর জন্য কন্যাসন্তান? ",
  "এটা তো তাহলে একটা অন্যায্য ভাগ! ",
  "এগুলো (লাত, মানাত, উয্‌যা) তো এমন কতগুলো নাম, যা তোমরা ও তোমাদের বাপ-দাদারাই রেখেছো। আল্লাহ তো এগুলোর সমর্থনে কোন প্রমাণ পাঠাননি। তারা তো কেবল অনুমান আর (তাদের) মন যা চায় তারই অনুসরণ করে; অথচ তাদের কাছে তাদের প্রভুর কাছ থেকে (সঠিক) পথনির্দেশ এসেছে। ",
  "মানুষ যা আশা করে তা কি সে পাবে? ",
  "বরং শেষ ও প্রথম (আখেরাত ও দুনিয়া) আল্লাহরই হাতে। \n",
  "আসমানে অনেক ফেরেশতা আছে, যাদের সুপারিশ কোন কাজে আসবে না; তবে আল্লাহ যার জন্য চান এবং যার ওপর তিনি সন্তুষ্ট, তার পক্ষে তিনি সুপারিশ করার অনুমতি দেওয়ার পরই (তা কাজে আসবে)। ",
  "যারা পরকালে বিশ্বাস করে না তারাই নারীদের নামে ফেরেশতাদের নাম দিয়ে থাকে। ",
  "অথচ তাদের কাছে এর কোন জ্ঞান নেই। তারা কেবল অনুমানের পেছনে ছোটে। আর অনুমান দিয়ে সত্যের কোন কাজ হয় না। ",
  "অতএব, যারা আমার স্মরণ (কোরআন) থেকে মুখ ফিরিয়ে নেয় এবং পার্থিব জীবন ছাড়া কিছুই চায় না, তাদেরকে পরিহার করে চল। ",
  "তাদের জ্ঞানের দৌড় ঐ পর্যন্তই। তোমার প্রভুই ভাল জানেন, কে তাঁর পথ হারিয়ে ফেলেছে; এবং তিনিই ভাল জানেন, কে সঠিক পথের সন্ধান পেয়েছে। ",
  "আসমান ও জমিনে যা কিছু আছে তা আল্লাহরই। তিনি চান, যারা খারাপ কাজ করে তাদেরকে তাদের কর্মফল (শাস্তি) দেবেন এবং যারা ভাল কাজ করে তাদেরকে উত্তম প্রতিদান (পুরস্কার) দেবেন। ",
  "যারা ছোটখাট অপরাধ করে ফেললেও বড় বড় পাপ ও যাবতীয় কুকর্ম থেকে দূরে থাকে, (তাদের ক্ষেত্রে) তোমার প্রভু ব্যাপক ক্ষমার অধিকারী। তিনি তোমাদের সম্পর্কে ভাল জানেন, যখন তোমাদেরকে (তোমাদের আদি পিতা আদমকে) মাটি থেকে সৃষ্টি করেছেন এবং যখন তোমরা মায়ের পেটে ভ্রূণ ছিলে। অতএব, তোমরা নিজেদের সাফাই গেয়ো না। তিনি ভাল জানেন, কে তাকওয়া অবলম্বনকারী। ",
  "তুমি কি সেই ব্যক্তিকে দেখেছো, যে মুখ ফিরিয়ে নিয়েছে ",
  "এবং অল্প দান করেছে ও (পরে দান) বন্ধ করে দিয়েছে? ",
  "তার কি অদৃশ্যের জ্ঞান আছে যে, সে (সব) দেখতে পায়? ",
  "নাকি তাকে সে সব জানানো হয়নি, যা আছে মূসার কিতাবে ",
  "ও ইবরাহীমের কিতাবে, যে পুরোপুরিভাবে দায়িত্ব পালন করেছিল? ",
  "তা এই যে, একজন আরেকজনের (পাপের) বোঝা বহন করবে না; ",
  "মানুষ যা (কাজ) করে তা ছাড়া তার কিছুই থাকে না; ",
  "তাকে তার কাজ দেখানো হবে; ",
  "অতঃপর তাকে (তার কাজের) পূর্ণ প্রতিদান দেওয়া হবে; ",
  "তোমার প্রভুর কাছেই (সবকিছুর) সমাপ্তি; ",
  "তিনিই হাসান, তিনিই কাঁদান; ",
  "তিনিই মারেন, তিনিই বাঁচান; ",
  "তিনিই নারী-পুরুষ জোড়া সৃষ্টি করেন ",
  "বীর্য থেকে, যখন তা নির্গত করা হয়; ",
  "পুনরুত্থানের দায়িত্ব তাঁরই; ",
  "তিনিই অভাবমুক্ত ও সম্পদশালী করেন; ",
  "তিনিই লুব্ধকের (একটি নক্ষত্রের নাম) প্রভু; ",
  "তিনিই প্রথম (প্রাচীন) আদ জাতিকে ধ্বংস করেছেন; ",
  "ছামূদ জাতিকেও, তিনি (তাদের কাউকে) অবশিষ্ট রাখেননি; ",
  "তারও আগে নূহের সমপ্রদায়কেও (ধ্বংস করেছেন), তারা ছিল অধিকতর জালেম ও অবাধ্য; ",
  "এবং উল্টানো জনপদকে তিনিই নিচে ফেলে দিয়েছিলেন (লূতের সমপ্রদায়কে ধ্বংস করার জন্য তিনিই তাদের আবাসভূমিকে ওপরে তুলে উল্টিয়ে নিচে ফেলে দিয়েছিলেন); ",
  "অতঃপর তাকে আচ্ছন্ন করেছিল যা আচ্ছন্ন করেছিল (অর্থাৎ ভয়ানক শাস্তি)। ",
  "অতএব, তোমার প্রভুর কোন্‌ অনুগ্রহ সম্পর্কে তুমি সন্দেহ পোষণ করবে? ",
  "এই নবীও অতীতের সতর্ককারীদের মতই একজন সতর্ককারী। ",
  "কেয়ামত নিকটবর্তী হয়েছে। ",
  "(তবে) আল্লাহ ব্যতীত কেউ তা (সংঘটিত হবার সময়) প্রকাশ করতে পারে না। ",
  "তোমরা কি এই বাণী (কোরআন) শুনে বিস্ময় বোধ করছ? ",
  "তোমরা হাসি-ঠাট্টা করছ, কাঁদছ না। ",
  "তোমরা অহংকারী (অথবা ক্রীড়া-কৌতুকে লিপ্ত)। ",
  "অতএব, আল্লাহকে সেজদা করো এবং (তাঁর) এবাদত কর।সেজদা",
  "কেয়ামত নিকটবর্তী হয়েছে এবং চনদ্র বিদীর্ণ হয়েছে। ",
  "তারা (অবিশ্বাসীরা) যদি কোন নিদর্শন দেখে তাহলে মুখ ফিরিয়ে নেয় আর বলে, “এ তো এক চিরাচরিত যাদু।” ",
  "তারা (সত্যকে) অবিশ্বাস করেছে ও নিজেদের প্রবৃত্তির অনুসরণ করেছে। প্রতিটি বিষয়ই স্থির পরিণতির জন্য নির্ধারিত। ",
  "তাদের কাছে এমন সংবাদ এসেছে যাতে সতর্কবাণী আছে। ",
  "এ (কোরআন) এক পূর্ণাঙ্গ জ্ঞান, তবে সতর্ককারীরা তাদের কোনই উপকারে আসে না। ",
  "অতএব, তাদের থেকে মুখ ফিরিয়ে নাও। যেদিন আহবানকারী তাদেরকে এক অপছন্দনীয় (ভয়ঙ্কর) জিনিসের দিকে আহবান করবে, ",
  "সেদিন তারা দৃষ্টি নিচু করে বিক্ষিপ্ত পঙ্গপালের ন্যায় কবর থেকে বেরিয়ে আসবে, ",
  "আহবানকারীর দিকে দৌড়াতে দৌড়াতে। কাফেররা বলবে, “এ এক কঠিন দিন।” ",
  "তাদের পূর্বে নূহের সমপ্রদায়ও অবিশ্বাস করেছিল। তারা আমার বান্দা নূহকে অবিশ্বাস করেছিল আর বলেছিল, “এ এক পাগল”। তাকে হুমকিও দেওয়া হয়েছিল। ",
  "সে তার প্রভুকে ডেকে বলল, “আমি তো পরাস্ত; তাই আমাকে সাহায্য কর।” ",
  "তখন আমি মুষলধারে বর্ষিত বৃষ্টির পানি দ্বারা (পানি বর্ষণের জন্য) আসমানের দরজা-সমূহ খুলে দিলাম ",
  "এবং জমিন ফাটিয়ে ঝরনা বের করলাম। অতঃপর পূর্বনির্ধারিত এক বিশেষ লক্ষ্যে (আসমান ও জমিনের) পানি মিলিত হল। ",
  "আমি নূহকে তক্তা ও পেরেক দিয়ে তৈরী একটি নৌযানে আরোহণ করালাম, ",
  "যা আমার চোখে চোখে (দৃষ্টির সামনে) চলত; যাকে প্রত্যাখ্যান (অবিশ্বাস) করা হয়েছিল তার জন্য পুরস্কারস্বরূপ। ",
  "একে আমি একটি নিদর্শনরূপে রেখে দিয়েছি। অতএব, উপদেশ গ্রহণকারী কেউ আছে কি? ",
  "কেমন (কঠোর) ছিল আমার শাস্তি ও আমার সতর্কবাণী! ",
  "আমি তো কোরআনকে উপদেশ গ্রহণের জন্য সহজ করে দিয়েছি। অতএব, উপদেশ গ্রহণকারী কেউ আছে কি? ",
  "আদ জাতি (সত্যকে) অবিশ্বাস করেছিল। অতএব, কেমন (কঠোর) ছিল আমার শাস্তি ও আমার সতর্কবাণী! ",
  "এক নিরবচ্ছিন্ন বিপদের দিনে আমি তাদের বিরুদ্ধে এক প্রচণ্ড ঝড়ো হাওয়া পাঠিয়েছিলাম, ",
  "যা মানুষকে উপড়ে ফেলছিল (মেরে ফেলে রাখছিল), যেন তারা উৎপাটিত খেজুর গাছের কাণ্ড। ",
  "অতএব, কেমন (কঠোর) ছিল আমার শাস্তি ও আমার সতর্কবাণী! ",
  "আমি তো কোরআনকে উপদেশ গ্রহণের জন্য সহজ করে দিয়েছি। অতএব, উপদেশ গ্রহণকারী কেউ আছে কি?  \n",
  "ছামূদ জাতিও সতর্ককারীদেরকে অবিশ্বাস করেছিল। ",
  "তারা বলেছিল, “আমরা কি আমাদের মধ্য থেকে কেবল একজন মানুষের (ছালেহের) অনুসরণ করব? তাহলে তো আমরা পথভ্রষ্ট ও উন্মাদ বলে গণ্য হব।” ",
  "“আমাদের মধ্য থেকে কি কেবল তার কাছেই উপদেশ (ওহী) নাযিল করা হয়েছে? বরং সে এক উদ্ধত মিথ্যাবাদী।” ",
  "কালই তারা জানতে পারবে, কে উদ্ধত মিথ্যাবাদী। ",
  "তাদেরকে পরীক্ষার জন্য আমি উষ্ট্রী পাঠাচ্ছি। তুমি তাদের প্রতি লক্ষ্য রাখ ও (একটু) ধৈর্য ধর। ",
  "আর তাদেরকে জানিয়ে দাও যে, তাদের (ও উষ্ট্রীর) মধ্যে পানির হিস্‌সা ভাগ করে নিতে হবে এবং (পালাক্রমে) প্রত্যেকের পান করার সময় নির্ধারিত থাকবে। ",
  "কিন্তু তারা তাদের সঙ্গীকে ডাকল। সে (উষ্ট্রীটিকে) ধরল ও বধ করল। ",
  "অতএব, কেমন (কঠোর) ছিল আমার শাস্তি ও আমার সতর্কবাণী! ",
  "তাদের বিরুদ্ধে আমি একটিমাত্র (বিকট) আওয়াজ পাঠিয়েছিলাম। তাতেই তারা খোয়াড় নির্মাণকারীর খড়ের মত (দলিত-মথিত) হয়ে গিয়েছিল। ",
  "আমি তো কোরআনকে উপদেশ গ্রহণের জন্য সহজ করে দিয়েছি। অতএব, উপদেশ গ্রহণকারী কেউ আছে কি? ",
  "লূতের সমপ্রদায় সতর্ককারীদের কথা অবিশ্বাস করেছিল। ",
  "আমি তাদের ওপর শিলাঝড় পাঠালাম, লূতের পরিবার ছাড়া; প্রত্যুষে আমি তাদেরকে উদ্ধার করেছিলাম, ",
  "আমার পক্ষ থেকে (বিশেষ) অনুগ্রহস্বরূপ। যারা কৃতজ্ঞতা স্বীকার করে তাদেরকে আমি এভাবেই পুরস্কৃত করি। ",
  "সে (লূত) তাদেরকে আমার পাকড়াও (শাস্তি) সম্পর্কে সতর্ক করেছিল, কিন্তু তারা সতর্কবাণী সম্বন্ধে সন্দেহ পোষণ করল। ",
  "তারা তার কাছে তার মেহমানদেরকে (কুকর্মের উদ্দেশ্যে) পেতে চাইল; তখন আমি তাদের চোখগুলো অন্ধ করে দিলাম (আর বললাম) অতএব, আমার শাস্তি ও আমার সতর্কবাণী আস্বাদন কর। ",
  "প্রত্যুষে তাদের ওপর স্থিতিশীল শাস্তি নেমে এসেছিল। ",
  "অতএব, আমার শাস্তি ও আমার সতর্কবাণী আস্বাদন কর। ",
  "আমি তো উপদেশ গ্রহণের জন্য কোরআনকে সহজ করে দিয়েছি। অতএব, উপদেশ গ্রহণকারী কেউ আছে কি?\n",
  "ফেরাউনের লোকদের কাছেও সতর্কবাণী এসেছিল। ",
  "(কিন্তু) তারা আমার সকল নিদর্শনকে মিথ্যা বলেছিল। তাই আমি তাদেরকে পাকড়াও করলাম, পরাক্রমশালী ও মহাশক্তিধরের পাকড়াও করার মত। ",
  "তোমাদের (বর্তমানের) কাফেররা কি তাদের (আগের দিনের কাফেরদের) চেয়ে ভাল? না কি তোমাদের জন্য (আসমানি) কিতাবসমূহে কোন দায়মুক্তি (-র ঘোষণা) আছে? ",
  "না কি তারা বলে, “আমরা এক বিজয়ী (শক্তিশালী) দল?” ",
  "(তাদের) এ দল শিগগিরই পরাজিত হবে এবং তারা পৃষ্ঠপ্রদর্শন করবে (পালিয়ে যাবে)। ",
  "বরং কেয়ামত তাদের প্রতিশ্রুত সময় এবং কেয়ামত (তাদের জন্য) আরো গুরুতর ও কঠিন। ",
  "নিশ্চয়ই অপরাধীরা বিভ্রান্ত ও উন্মত্ত। ",
  "(সেদিনের কথা মনে করো) যেদিন তাদেরকে উপুড় করে টেনে হিঁচড়ে জাহান্নামে নেওয়া হবে (আর বলা হবে), “জাহান্নামের স্পর্শ আস্বাদন কর।” ",
  "আমি সবকিছুই পরিমাপমত সৃষ্টি করেছি। ",
  "আমার আদেশ তো এক কথা, যেমন চোখের একটি পলক। ",
  "আমি তোমাদের (মত) দলগুলোকে ধ্বংস করে দিয়েছি। অতএব, উপদেশ গ্রহণকারী কেউ আছে কি? ",
  "তারা যা কিছু করেছে, তা সবই (তাদের) আমলনামায় (লেখা) আছে। ",
  "ছোট ও বড় সবই লেখা আছে। ",
  "মোত্তাকীরা থাকবে জান্নাতে ও (তার মধ্যস্থিত) নদীতে; ",
  "সত্যের (যোগ্য) আসনে, মহাশক্তিধর সম্রাটের (আল্লাহর) সান্নিধ্যে।",
  "পরম করুণাময় (আল্লাহ) ",
  "কোরআন শিক্ষা দিয়েছেন। ",
  "মানুষ সৃষ্টি করেছেন; ",
  "তাকে ভাষা শিখিয়েছেন। ",
  "সূর্য ও চন্দ্র একটি হিসাবের ওপর রয়েছে (হিসাব অনুযায়ী চলে) ",
  "তৃণ (অথবা তারকা) ও গাছ (তাঁকে) সেজদা করে। ",
  "তিনি আকাশ উঁচু করেছেন ও তুলাদণ্ড (পরিমাপযন্ত্র) স্থাপন করেছেন; ",
  "যাতে তোমরা মাপের ব্যাপারে অন্যায় না কর। ",
  "তোমরা ন্যায়ের সাথে মাপ ঠিক রেখো এবং মাপে কম দিও না। ",
  "তিনি সৃষ্টজীবের জন্য জমিন সৃষ্টি করেছেন। ",
  "তাতে আছে ফলমূল ও আবরণওয়ালা (বৃন্তবিশিষ্ট) খেজুরগাছ। ",
  "আরো আছে খোসাওয়ালা শস্যদানা ও সুগন্ধ ফুল (বা গুল্ম)। ",
  "অতএব, (হে জ্বিন ও ইনসান) তোমরা তোমাদের প্রভুর কোন্‌ নেয়ামতটি অস্বীকার করবে? ",
  "তিনি মানুষকে (প্রথম মানুষ আদমকে) সৃষ্টি করেছেন পোড়ামাটির মত ঠনঠনে মাটি থেকে ",
  "এবং জ্বিনকে সৃষ্টি করেছেন ধূম্রবিহীন অগ্নিশিখা থেকে। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "তিনি উভয় উদয়াচলের মালিক এবং উভয় অস্তাচলের মালিক। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "তিনি (লোনা ও মিঠা পানির) দুই সমুদ্র পরস্পর মিলিত অবস্থায় প্রবাহিত করেছেন। ",
  "তাদের মাঝখানে একটি অন্তরাল আছে, যা তারা অতিক্রম করে না। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "উভয় সমুদ্র থেকেই মুক্তা ও প্রবাল বের হয় (পাওয়া যায়)। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "সমুদ্রে চলমান পাহাড়ের মত উঁচু নৌযানসমূহ তাঁরই (আজ্ঞাধীন)। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে?\n",
  "ভূপৃষ্ঠে যারা আছে তাদের প্রত্যেকেই ধ্বংস হয়ে যাবে। ",
  "থাকবে শুধু তোমার মহামহিম ও চিরসম্মানিত প্রভুর মুখ (সত্তা)। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "আসমান ও জমিনে যারা আছে তারা সবাই তাঁর কাছে চায় (তাঁর অনুগ্রহ প্রার্থনা করে)। তিনি প্রতিদিনই কোন না কোন কাজে নিয়োজিত। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "হে সৃষ্টিদ্বয় (জ্বিন ও ইনসান)! (হিসাব-নিকাশের জন্য) শিগগিরই আমি তোমাদের প্রতি মনোনিবেশ করব। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "হে জ্বিন ও মানুষের দল! তোমরা যদি আসমান ও জমিনের এলাকা থেকে বের হয়ে যেতে পার তাহলে বের হয়ে যাও; তবে (আল্লাহর দেওয়া) ক্ষমতা ছাড়া বের হতে পারবে না। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "তোমাদের বিরুদ্ধে আগুনের শিখা ও স্ফুলিঙ্গ পাঠানো হবে। তখন তোমরা নিজেদেরকে রক্ষা করতে পারবে না। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "যেদিন আসমান ফেটে যাবে এবং লাল চামড়ার মত লাল রং ধারণ করবে, ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "সেদিন না কোন মানুষকে তার অপরাধ সম্পর্কে জিজ্ঞাসা করা হবে, না কোন জ্বিনকে। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "অপরাধীদেরকে তাদের চেহারা দেখে চেনা যাবে। তখন তাদের প্রত্যেককে মাথার সামনের চুল ও পা ধরে পাকড়াও করা হবে। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "এটাই সেই জাহান্নাম যাকে অপরাধীরা অবিশ্বাস করত। ",
  "তারা এই জাহান্নামের মধ্যে ও (তার) ফুটন্ত পানির মধ্যে ছুটাছুটি করবে। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে?\n",
  "আর যে নিজের অন্তরে স্বীয় প্রভুর সামনে দাঁড়ানোর ভয় পোষণ করে তার জন্য রয়েছে (জান্নাতে) দুটি বাগান। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "(বাগান দুটি) ছড়ানো ডালপালাবিশিষ্ট। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "বাগান দুটিতে আছে বহমান দুটি ঝরনা। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "সে দুটিতে প্রত্যেক প্রকারের ফল জোড়ায় জোড়ায় রয়েছে। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "তারা রেশমের আস্তরণযুক্ত বিছানার ওপর হেলান দিয়ে বসবে; আর বাগানদুটির ফল কাছাকাছি থাকবে। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "এসবের মধ্যে থাকবে আনতনয়না (পরপুরুষের দিকে চোখ তুলে তাকায় না এমন) রমণীরা, যাদেরকে এই জান্নাতীদের আগে কোন মানুষ কিংবা জ্বিন ভোগ করেনি। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "(সৌন্দর্যে) তারা যেন নীলকান্তমণি ও প্রবাল। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "ভাল পুরস্কার ছাড়া ভাল কাজের প্রতিদান হয় কি? ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "এই দুটি ছাড়া আরো দুটি বাগান আছে। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "গাঢ় সবুজ দুটি বাগান। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "বাগান দুটিতে আছে দুটি বেগবান ঝরনা। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "সে দুটিতে ফল, খেজুরগাছ ও আনার রয়েছে। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "এসবের মধ্যে থাকবে উৎকৃষ্ট ও সুন্দরী রমণীরা। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "তাঁবুতে সুরক্ষিত হূরেরা। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "তাদেরকে এই জান্নাতীদের আগে কোন মানুষ কিংবা জ্বিন ভোগ করেনি। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "তারা সবুজ মসনদ ও সুন্দর গালিচার ওপর হেলান দিয়ে বসবে। ",
  "অতএব, তোমরা তোমাদের প্রভুর কোন্‌ নেয়ামতটি অস্বীকার করবে? ",
  "বরকতময় তোমার মহামহিম ও চিরসম্মানিত প্রভুর নাম।",
  "যখন ঘটনা (কেয়ামত) ঘটে যাবে, (তখন কী ভয়ানক অবস্থার সৃষ্টি হবে!) ",
  "তা ঘটার সময়ে কোন অবিশ্বাসী থাকবে না। ",
  "ঐ ঘটনা কাউকে নিচু করবে, কাউকে উঁচু করবে। ",
  "যখন (কেয়ামত সংঘটিত হবে তখন) পৃথিবী প্রবলভাবে কম্পিত হবে, ",
  "পর্বতসমূহ ভেঙ্গে চুরমার হয়ে যাবে ",
  "ও তা বিক্ষিপ্ত ধূলিকণায় পরিণত হবে ",
  "এবং তোমরা (মানুষেরা) তিন দলে বিভক্ত হয়ে পড়বে: ",
  "ডানওয়ালারা (যারা ডান হাতে নিজেদের আমলনামা পেয়ে জান্নাতে যাবে), কত সৌভাগ্যবান এই ডানওয়ালারা! ",
  "আর বামওয়ালারা (যারা বাম হাতে নিজেদের আমলনামা পেয়ে জাহান্নামে যাবে), কত দুর্ভাগ্যবান এই বামওয়ালারা! ",
  "অগ্রগামীরা অগ্রগামীই থাকবে। (অর্থাৎ দুনিয়ায় যারা ঈমানের কাফেলায় অগ্রগামী, আখেরাতেও তারা জান্নাতে অগ্রগামী হবে।) ",
  "তারাই (আল্লাহর) সান্নিধ্যপ্রাপ্ত (হবে), ",
  "সুখের জান্নাতে (থাকবে)। ",
  "(এদের মধ্যে) বড় একদল পূর্ববর্তীদের থেকে, ",
  "আর অল্পসংখ্যক পরবর্তীদের থেকে। ",
  "(তারা) জহরতখচিত আসনে ",
  "হেলান দিয়ে পরস্পর মুখোমুখি হয়ে (বসবে)। ",
  "চিরতরুণ বালকেরা তাদের কাছে ঘুরবে ",
  "পানপাত্র, জগ ও বিশুদ্ধ শরাবের পেয়ালা নিয়ে, ",
  "যা পান করলে তাদের মাথাব্যথাও হবে না, নেশাও লাগবে না। ",
  "আর (বালকেরা তাদের কাছে ঘুরবে) এমন সব ফল নিয়ে যা তারা পছন্দ করবে ",
  "এবং এমন সব পাখির মাংস নিয়ে যা তারা কামনা করবে। ",
  "আর (সেখানে তাদের জন্য থাকবে) ডাগর ডাগর চোখবিশিষ্ট হূরেরা, ",
  "সুরক্ষিত মুক্তার মত, ",
  "তাদের কর্মের পুরস্কারস্বরূপ। ",
  "সেখানে তারা কোন আজেবাজে কথা কিংবা পাপের কথা শুনবে না। ",
  "শুনবে শুধু “সালাম সালাম (শান্তি শান্তি)” উচ্চারণ। ",
  "আর ডানওয়ালারা (ডানহাতে আমলনামাপ্রাপ্ত জান্নাতীরা), কত সৌভাগ্যবান এই ডানওয়ালারা! ",
  "তারা যে উদ্যানে থাকবে সেখানে আছে কাঁটাবিহীন কুলগাছ, ",
  "সারিবদ্ধ কাঁদিওয়ালা কলাগাছ, ",
  "প্রসারিত ছায়া, ",
  "প্রবহমান পানি, ",
  "প্রচুর ফলমূল, ",
  "যা কখনো শেষও হবে না, বাধাপ্রাপ্তও হবে না ",
  "এবং উঁচু শয্যাসমূহ (অথবা উঁচু স্থানে অবস্থানকারী শয্যাসঙ্গিনী হূরেরা)। ",
  "আমি তাদেরকে (হূরদেরকে) এক বিশেষ সৃষ্টিরূপে সৃষ্টি করেছি; ",
  "তাদেরকে করেছি কুমারী, ",
  "সোহাগিনী ও সমবয়সী; ",
  "ডানওয়ালাদের (জান্নাতীদের) জন্য।\n",
  "(তাদের) একদল (হবে) পূর্ববর্তীদের মধ্য থেকে ",
  "ও একদল পরবর্তীদের মধ্য থেকে। ",
  "আর বামওয়ালারা (বামহাতে আমলনামাপ্রাপ্ত জাহান্নামীরা), কত দুর্ভাগ্যবান এই বামওয়ালারা! ",
  "তারা থাকবে লু হাওয়া ও গরম পানিতে ",
  "আর কালো ধোঁয়ার ছায়ায়, ",
  "যা না ঠাণ্ডা, না আরামদায়ক। ",
  "ইতিপূর্বে তারা ছিল বিলাসজীবন যাপনকারী। ",
  "তারা বড় পাপে অনড় থাকত। ",
  "তারা বলত, “আমরা যখন মরে যাব এবং মাটি ও হাড়ে পরিণত হব, তারপরও কি আমাদেরকে (কবর থেকে) উঠানো হবে? ",
  "আমাদের পূর্ববর্তী বাপ-দাদাদেরকেও?” ",
  "বল, “পূর্ববর্তীরা ও পরবর্তীরা ",
  "(সবাইকে) একত্রিত করা হবে এক নির্দিষ্ট দিনের নির্দিষ্ট সময়ে।” ",
  "অতঃপর, হে পথভ্রষ্ট অবিশ্বাসীরা! ",
  "তোমরা অবশ্যই যাক্‌কূম গাছ (তিক্ত ফলবিশিষ্ট একপ্রকার কণ্টকবৃক্ষ) থেকে আহার করবে, ",
  "তা দিয়ে উদর পূর্ণ করবে, ",
  "তার ওপর গরম পানি পান করবে, ",
  "পান করবে তৃষ্ণার্ত উটের মত। ",
  "এটাই (হবে) প্রতিদানের দিনে তাদের আপ্যায়ন। ",
  "আমিই তো তোমাদেরকে সৃষ্টি করেছি। অতএব, তোমরা বিশ্বাস করছ না কেন? ",
  "তোমরা যে বীর্যপাত করছ সে সম্পর্কে বল দেখি, ",
  "তোমরা তা (দিয়ে মানুষ) সৃষ্টি করো, না আমিই সৃষ্টিকর্তা? ",
  "আমি তোমাদের মধ্যে মৃত্যু নির্ধারণ করেছি এবং আমি পশ্চাদ্বর্তী (কারো চেয়ে পিছনে) নই ",
  "তোমাদের অবস্থা পরিবর্তন করতে এবং এমন এক রূপে তোমাদেরকে সৃষ্টি করতে যা তোমরা জান না। ",
  "তোমরা তো প্রথম সৃষ্টি সম্বন্ধে জেনেছো, অতএব, কেন স্মরণ (অথবা উপদেশ গ্রহণ) করছ না? ",
  "তোমরা যে বীজ বপন করো সে সম্পর্কে আমাকে বল দেখি, ",
  "তোমরা কি তা (থেকে শস্য) উৎপন্ন করো, না আমিই উৎপন্নকারী? ",
  "আমি ইচ্ছা করলে তাকে খড়কুটায় পরিণত করতে পারি, তোমরা তাহলে হতবাক হয়ে পড়বে। ",
  "(আর বলবে,) “আমরা তো ক্ষতিগ্রস্ত, ",
  "বরং আমরা বঞ্চিত।” ",
  "তোমরা যে পানি পান করো সে সম্পর্কে বল তো, ",
  "তোমরা কি তা মেঘ থেকে বর্ষণ করেছো, না আমিই বর্ষণকারী? ",
  "আমি ইচ্ছা করলে তাকে লবণাক্ত করে দিতে পারি, (কিন্তু যেহেতু তা করছি না) তাই তোমরা কেন কৃতজ্ঞতা প্রকাশ করো না? ",
  "তোমরা যে আগুন জ্বালাও সে সম্পর্কে বল তো, ",
  "তার গাছ কি তোমরা সৃষ্টি করেছো, না আমিই (তা) সৃষ্টিকারী? ",
  "আমি এই আগুনকে একটি স্মারক ও নির্জন মরুবাসীদের জন্য একটি সামগ্রী বানিয়েছি। ",
  "অতএব, তুমি তোমার মহান প্রভুর নামের পবিত্রতা ও মহিমা বর্ণনা কর।\n",
  "আমি তারকাদের পতনস্থলসমূহের (অস্তাচলসমূহের) শপথ করছি, ",
  "আর এটা একটা বড় শপথ, যদি তোমরা জানতে! ",
  "(এই মর্মে) যে, নিশ্চয়ই এ এক সম্মানিত কোরআন; ",
  "(যা আছে) এক সুরক্ষিত গন্থে (লাওহে মাহ্‌ফূযে)। ",
  "যারা পাক-পবিত্র তারা ব্যতীত কেউ তা স্পর্শ করতে পারে না। ",
  "(এ কোরআন) বিশ্বজগতের প্রভুর পক্ষ থেকে অবতীর্ণ। ",
  "তবুও কি তোমরা এ বাণী উপেক্ষা করবে? ",
  "এবং তোমাদের জীবিকার জন্য কৃতজ্ঞতার পরিবর্তে অবিশ্বাস করবে? (অর্থাৎ আল্লাহর নেয়ামতের জন্য তাঁর প্রতি কৃতজ্ঞতা প্রকাশের পরিবর্তে তাঁকে অবিশ্বাস করবে?) ",
  "অতএব, (মৃত্যুকালে) যখন কারো প্রাণ গলার কাছে চলে আসে ",
  "এবং তোমরা তখন তাকিয়ে থাক, ",
  "আর আমি থাকি তোমাদের চেয়েও তার বেশি কাছে, কিন্তু তোমরা তা দেখ না; ",
  "অতএব, যদি তোমাদেরকে (তোমাদের কর্মের) প্রতিদান না-ই দেওয়া হবে, ",
  "তাহলে তোমরা তার (মুমূর্ষু ব্যক্তির) প্রাণকে ফিরাও না কেন, যদি তোমরা সত্যবাদী হও? ",
  "যদি সে (আল্লাহর) প্রিয় বান্দাদের একজন হয়, ",
  "তবে তার জন্য রয়েছে শান্তি, উত্তম জীবিকা আর সুখের বাগান (জান্নাত)। ",
  "আর যদি সে ডানওয়ালাদের (ডান হাতে আমলনামাপ্রাপ্তদের) একজন হয়, ",
  "তাহলে (তাকে বলা হবে,) “তোমার জন্য ডানওয়ালাদের পক্ষ থেকে সালাম।” ",
  "কিন্তু সে যদি অবিশ্বাসী ও পথভ্রষ্টদের একজন হয়, ",
  "তাহলে (তার জন্য থাকবে) উত্তপ্ত পানির আপ্যায়ন, ",
  "আর জাহান্নামের দহন। ",
  "এটাই হল নিশ্চিত সত্য। ",
  "অতএব, তুমি তোমার মহান প্রভুর নামের পবিত্রতা ও মহিমা বর্ণনা কর। ",
  "আসমান ও জমিনের সবকিছুই আল্লাহর পবিত্রতা ও মহিমা ঘোষণা করে। তিনি মহাপরাক্রমশালী, অসীম প্রজ্ঞাবান। ",
  "আসমান ও জমিনের রাজত্ব তাঁরই, তিনি (প্রাণীর) জীবন দান করেন ও মৃত্যু ঘটান। তিনি সবকিছু করতে সক্ষম। ",
  "তিনিই প্রথম, শেষ, প্রকাশ্য ও অপ্রকাশ্য (সত্তা)। তিনি সবকিছু ভালভাবে জানেন। ",
  "তিনি সেই সত্তা যিনি ছয়দিনে আসমান ও জমিন সৃষ্টি করেছেন, তারপর আরশে সমাসীন হয়েছেন। জমিনে যা প্রবেশ করে, জমিন থেকে যা বের হয়, আসমান থেকে যা নেমে আসে এবং আসমানে যা উঠে যায়, সবকিছুই তিনি জানেন। তোমরা যেখানেই থাক, তিনি তোমাদের সঙ্গেই আছেন। তোমরা যা কিছু করো, আল্লাহ তা দেখতে পান। ",
  "আসমান ও জমিনের রাজত্ব তাঁরই। আর আল্লাহর কাছেই যাবতীয় বিষয় ফিরিয়ে নেওয়া হবে। ",
  "তিনি রাতকে দিনের মধ্যে প্রবেশ করান আর দিনকে রাতের মধ্যে প্রবেশ করান। এবং তিনি অন্তর্যামী। ",
  "তোমরা আল্লাহ ও তাঁর রসূলের প্রতি ঈমান আন এবং তিনি তোমাদেরকে যা কিছুর উত্তরাধিকারী করেছেন তা থেকে ব্যয় কর। তোমাদের মধ্যে যারা ঈমান আনবে ও ব্যয় করবে তাদের জন্য এক বড় পুরস্কার (জান্নাত) রয়েছে।",
  "তোমাদের কী হয়েছে যে, আল্লাহর প্রতি বিশ্বাস স্থাপন করছ না! অথচ রসূল তোমাদেরকে তোমাদের প্রভুর প্রতি বিশ্বাস স্থাপনের আহবান জানাচ্ছে। আর আল্লাহ তোমাদের (থেকে) ওয়াদাও নিয়েছেন, যদি তোমরা ঈমানদার হও। ",
  "তিনিই তাঁর বান্দার প্রতি স্পষ্ট আয়াত নাযিল করেন; এ জন্য যে, তিনি তোমাদেরকে অন্ধকার থেকে আলোতে বের করে আনতে চান। নিশ্চয়ই আল্লাহ তোমাদের প্রতি অত্যন্ত স্নেহপরায়ণ, পরম দয়ালু। ",
  "তোমাদের কী হয়েছে যে, আল্লাহর পথে ব্যয় করো না! আসমান ও জমিনের উত্তরাধিকার তো আল্লাহরই। তোমাদের মধ্যে যারা (মক্কা) বিজয়ের পূর্বে ব্যয় করেছে ও যুদ্ধ করেছে তারা (অন্যদের) সমান নয়। মর্যাদায় এরা তাদের চেয়ে বড়, যারা (তার) পরে ব্যয় করেছে ও যুদ্ধ করেছে। তবে আল্লাহ (এদের) প্রত্যেককে কল্যাণের প্রতিশ্রুতি দিয়েছেন। আর তোমরা যা কিছু করো আল্লাহ তার খবর রাখেন।\n",
  "এমন কে আছে, যে আল্লাহকে একটা ভাল ঋণ দিতে পারে? তার জন্য তিনি তা বহুগুণ বাড়িয়ে দেবেন। উপরন্তু, তার জন্য রয়েছে এক সম্মানজনক পুরস্কার (জান্নাত)। ",
  "সেদিন তুমি ঈমানদার পুরুষ ও ঈমানদার নারীদেরকে দেখবে, তাদের সামনে ও ডানে তাদের আলো ছুটছে। (তাদেরকে বলা হবে) “আজ তোমাদের জন্য জান্নাতের সুসংবাদ, যার তলদেশ দিয়ে নদী প্রবাহিত, সেখানে তোমরা চিরকাল থাকবে। এটা এক মহাসাফল্য।” ",
  "সেদিন মোনাফেক পুরুষ ও মোনাফেক নারীরা মুমিনদেরকে বলবে, “আমাদের জন্য একটু অপেক্ষা করো, আমরা তোমাদের আলো থেকে কিছু (আলো) সংগ্রহ করব।” (তাদেরকে) বলা হবে, “তোমরা তোমাদের পেছনে ফিরে যাও এবং আলোর খোঁজ কর।” অতঃপর তাদের (উভয় দলের) মাঝে একটি প্রাচীর স্থাপন করা হবে, যার একটি দরজা থাকবে। তার ভিতরের দিকে থাকবে রহমত এবং বাইরের দিকে আজাব। ",
  "তারা মুমিনদেরকে ডেকে বলবে, “আমরা কি তোমাদের সাথে ছিলাম না?” মুমিনরা বলবে, “হ্যাঁ (ছিলে), কিন্তু তোমরা নিজেরাই নিজেদেরকে বিপদগ্রস্ত করেছো। তোমরা (আমাদের অমঙ্গলের) প্রতীক্ষা করেছো ও সন্দেহ পোষণ করেছো। আর (মিছে) আশা তোমাদেরকে ধোঁকা দিয়েছে। অবশেষে আল্লাহর আদেশ এসে গিয়েছে। (আসলে) মহাপ্রতারক (শয়তান) তোমাদেরকে আল্লাহ সম্পর্কে প্রতারিত করেছে।” ",
  "অতএব, আজ তোমাদের কাছ থেকে কোন মুক্তিপণ নেওয়া হবে না; কাফেরদের কাছ থেকেও না (মুক্তিপণ নিয়ে কাউকে রেহাই দেওয়া হবে না)। তোমাদের বাসস্থান জাহান্নাম। ওটাই তোমাদের বন্ধু (যোগ্য স্থান)। ওটা কতই না খারাপ ঠিকানা! ",
  "আল্লাহর স্মরণ ও (তাঁর কাছ থেকে) অবতীর্ণ সত্যের কল্যাণে মুমিনদের জন্য কি সময় হয়নি যে, তাদের অন্তর বিনম্র হবে এবং তারা তাদের মত হবে না যাদেরকে ইতিপূর্বে কিতাব দেওয়া হয়েছিল? অতঃপর বহুকাল অতিক্রান্ত হওয়ায় তাদের অন্তর শক্ত হয়ে গিয়েছে। আর তাদের মধ্যে অনেকেই অবাধ্য। ",
  "জেনে রাখ, আল্লাহ জমিনকে তার মৃত্যুর পর জীবিত করেন। আমি তোমাদের জন্য নিদর্শনসমূহ বর্ণনা করেছি, যাতে তোমরা বুঝতে পার। ",
  "সদ্‌কা দানকারী পুরুষ ও নারীদেরকে এবং যারা আল্লাহকে উত্তম ঋণ দান করে তাদেরকে (প্রতিদানে) বহুগুণ বেশি দেওয়া হবে। উপরন্তু, তাদের জন্য রয়েছে এক সম্মানজনক পুরস্কার (জান্নাত)। ",
  "যারা আল্লাহ ও তাঁর রসূলদের প্রতি ঈমান আনে তারাই তাদের প্রভুর কাছে সিদ্দীক (খাঁটি ঈমানদার) ও শহীদ (দ্বীন প্রতিষ্ঠার সংগ্রামে প্রাণ দানকারী) বলে বিবেচিত। তাদের জন্য রয়েছে তাদের পুরস্কার ও তাদের আলো। আর যারা কুফরি করে ও আমার নিদর্শনসমূহকে মিথ্যা বলে তারা জাহান্নামের অধিবাসী (হবে)।\n",
  "তোমরা জেনে রাখ, পার্থিব জীবন তো কেবল খেলা, আমোদ-প্রমোদ, সাজ-সজ্জা, পারস্পরিক অহমিকা এবং সম্পদ ও সন্তান (ধনবল ও জনবল) বৃদ্ধির প্রতিযোগিতা ছাড়া আর কিছু নয়। যেমন একটা বৃষ্টি, যার (কল্যাণে উৎপন্ন) ফসল কৃষকদেরকে মুগ্ধ করে। তারপর তা শুকিয়ে যায় এবং তুমি তাকে হলদে (বিবর্ণ) দেখতে পাও। অতঃপর তা খড়কুটা হয়ে যায়। পরকালে আছে কঠিন শাস্তি (কাফেরদের জন্য), আর আল্লাহর ক্ষমা ও সন্তুষ্টি (মুমিনদের জন্য)। পার্থিব জীবন তো প্রতারণামূলক ভোগ ব্যতীত কিছু নয়। ",
  "তোমরা তোমাদের প্রভুর ক্ষমা ও সেই জান্নাতের দিকে ধাবিত হওয়ার প্রতিযোগিতা করো যা আসমান ও জমিনের ন্যায় প্রশস্ত এবং তৈরী করা হয়েছে তাদের জন্য যারা আল্লাহ ও তাঁর রসূলদের প্রতি বিশ্বাস স্থাপন করে। এটা আল্লাহর কৃপা। তিনি যাকে ইচ্ছা তা দান করেন। আল্লাহ মহান কৃপার অধিকারী। ",
  "পৃথিবীতে কিংবা তোমাদের নিজেদের মধ্যে যে বিপদ আসে, আমি পৃথিবী সৃষ্টি করার আগেই তা লিখিত আছে। নিশ্চয়ই এটা আল্লাহর জন্য সহজ। ",
  "(আল্লাহ এটা এজন্য বলছেন) যাতে তোমরা যা হারাও তার জন্য দুঃখ না করো এবং তিনি তোমাদেরকে যা দান করেন তা নিয়ে উল্লসিত না হও। আল্লাহ তো দাম্ভিক অহংকারীদেরকে পছন্দ করেন না। ",
  "যারা (নিজেরা) কার্পণ্য করে এবং লোকদেরকেও কার্পণ্য করতে বলে (আল্লাহ তাদের দানের মুখাপেক্ষী নন)। আর (দ্বীনের পথ থেকে) যে মুখ ফিরিয়ে নেয়, (তার জানা উচিত) আল্লাহ অভাবমুক্ত, প্রশংসিত। ",
  "আমি স্পষ্ট নিদর্শনসহ আমার রসূলদেরকে পাঠিয়েছি এবং তাদের সাথে কিতাব ও (ন্যায়ের) মানদণ্ড দিয়েছি, যাতে মানুষ ন্যায়বিচার প্রতিষ্ঠা করে। আমি লোহাও দিয়েছি, যার মধ্যে (যুদ্ধের জন্য সহায়ক) প্রচণ্ড শক্তি ও মানুষের অনেক কল্যাণ আছে; এজন্য যে, আল্লাহ জানতে (যাচাই করতে) চান, কে না দেখেও তাঁকে ও তাঁর রসূলদেরকে সাহায্য করে। নিশ্চয়ই আল্লাহ শক্তিধর, পরাক্রমশালী।  \n",
  "আমি নূহ ও ইবরাহীমকে রসূল করে পাঠিয়েছিলাম এবং তাদের বংশধরদের মধ্যে নবুওয়াত ও কিতাব দিয়েছিলাম। তাদের মধ্যে কেউ কেউ ছিল সৎপথপ্রাপ্ত। আবার তাদের অনেকেই ছিল অবাধ্য। ",
  "অতঃপর তাদের পরে আমার রসূলদেরকে তাদের অনুগামী করেছি। অনুগামী করেছি মরিয়মপুত্র ঈসাকেও এবং তাকে ইন্‌জীল দিয়েছি। যারা তার অনুসরণ করেছে তাদের অন্তরে দিয়েছি সহানুভূতি ও দয়া। আর বৈরাগ্য তো তারাই উদ্ভাবন করেছে। আমি এটা তাদের ওপর ধার্য করিনি, বরং আল্লাহর সন্তুষ্টি লাভের জন্য (তারা নিজেরাই এটা উদ্ভাবন করেছে)। কিন্তু এটাও তারা সঠিকভাবে পালন করেনি। তাদের মধ্যে যারা ঈমান এনেছিল আমি তাদেরকে তাদের (ন্যায্য) পুরস্কার দিয়েছি। তবে তাদের মধ্যে অনেকেই ছিল অবাধ্য। ",
  "হে ঈমানদারগণ! তোমরা আল্লাহকে ভয় করো এবং তাঁর রসূলকে বিশ্বাস কর। তাহলে স্বীয় অনুগ্রহে তিনি তোমাদেরকে দ্বিগুণ (প্রতিদান) দেবেন এবং তোমাদেরকে এমন এক আলো দান করবেন যার সাহায্যে তোমরা পথ চলতে পারবে। আর তিনি তোমাদেরকে ক্ষমা করে দেবেন। আল্লাহ ক্ষমাশীল, পরম দয়ালু। ",
  "যাতে কিতাবধারীরা (ইহুদি ও খ্রিষ্টানরা) জানতে পারে যে, আল্লাহর অল্প অনুগ্রহের ওপরও তাদের কোন অধিকার নেই এবং অনুগ্রহ (সবই) আল্লাহর হাতে; তিনি যাকে ইচ্ছা তা দান করেন। আল্লাহ বিরাট অনুগ্রহের মালিক।",
  "যে মহিলা (খাওলাহ বিনতে ছাজ্ঞলাবাহ) তার স্বামী (আওস ইবনে ছামিত) সম্বন্ধে তোমার সাথে বাদানুবাদ করছে এবং আল্লাহর কাছে অভিযোগ পেশ করছে, আল্লাহ তার কথা শুনেছেন। আল্লাহ তোমাদের দুজনের কথাবার্তাই শুনছেন। নিশ্চয়ই আল্লাহ সবকিছু শোনেন, সবকিছু দেখেন। ",
  "তোমাদের মধ্যে যারা তাদের স্ত্রীদের সাথে যিহার",
  "যারা তাদের স্ত্রীদের সাথে যিহার করে এবং পরে তাদের কথা থেকে ফিরে আসে (অর্থাৎ স্ত্রীর সাথে সম্পর্ক ছিন্ন করার সিদ্ধান্ত থেকে সরে আসে) তাদেরকে স্ত্রীর সংস্পর্শে আসার আগে (কাফ্‌ফারাস্বরূপ) একটি দাস মুক্ত করতে হবে। তোমাদেরকে এই উপদেশই দেওয়া হচ্ছে। তোমরা যা করো আল্লাহ তার খবর রাখেন। ",
  "যার সে সামর্থ্য নেই সে স্ত্রীর সংস্পর্শে আসার আগে একাধারে দুই মাস রোযা রাখবে। যে তাও পারবে না সে ষাটজন মিসকীন খাওয়াবে। তোমরা যাতে আল্লাহ ও তাঁর রসূলের প্রতি খাঁটি বিশ্বাস স্থাপন করো সেজন্য এই বিধান। এগুলো আল্লাহর নির্ধারিত বিধান। আর কাফেরদের জন্য রয়েছে যন্ত্রণাদায়ক শাস্তি। ",
  "যারা আল্লাহ ও তাঁর রসূলের বিরুদ্ধাচরণ করে তাদেরকে লাঞ্ছিত করা হবে, যেমন লাঞ্ছিত করা হয়েছে তাদের পূর্ববর্তীদেরকে। আমি তো সুস্পষ্ট আয়াত নাযিল করেছি। আর কাফেরদের জন্য রয়েছে লাঞ্ছনাকর শাস্তি। ",
  "(স্মরণ করো) যেদিন আল্লাহ তাদের সকলকে পুনরায় উঠাবেন এবং তারা যা করত তাদেরকে তা জানিয়ে দেবেন। আল্লাহ তার হিসাব রেখেছেন, যদিও তারা তা ভুলে গিয়েছে। আল্লাহ সব কিছুরই সাক্ষী।  \n",
  "তুমি কি (ভেবে) দেখনি যে, আসমান ও জমিনে যা কিছু আছে আল্লাহ তা জানেন? যে কোন তিনজনের গোপন কথা হলে তিনি থাকেন তাদের চতুর্থ জন এবং পাঁচজনের হলে তিনি থাকেন তাদের ষষ্ঠজন। আবার এর চেয়ে কম কিংবা বেশি জনের হলেও তারা যেখানেই থাকুক, তিনি তাদের সঙ্গেই থাকেন। অতঃপর কেয়ামতের দিন তিনি তাদেরকে তাদের কৃতকর্ম জানিয়ে দেবেন। আল্লাহ সবকিছুই অবগত আছেন। ",
  "তুমি কি তাদের কথা ভেবে দেখনি, যাদেরকে গোপন পরামর্শ করতে নিষেধ করা হয়েছিল? অতঃপর তাদেরকে যা নিষেধ করা হয়েছিল তারা আবার তাই করছে এবং পাপ, বৈরিতা ও রসূলের বিরুদ্ধাচরণের জন্য গোপন পরামর্শ করছে। আর তারা যখন তোমার কাছে আসে তখন এমন কথা দ্বারা তোমাকে অভিবাদন জানায় যা দ্বারা আল্লাহ তোমাকে অভিবাদন জানাননি; আর মনে মনে বলে, “আমরা যা বলি তার জন্য আল্লাহ আমাদেরকে শাস্তি দেন না কেন?” জাহান্নামই তাদের (শাস্তির) জন্য যথেষ্ট। তারা তাতে প্রবেশ করবে। কত খারাপ সেই গন্তব্য! ",
  "হে ঈমানদারগণ! তোমরা যখন গোপনে কথা বল তখন পাপ, বৈরিতা ও রসূলের বিরুদ্ধাচরণের জন্য তা করবে না; বরং সৎকাজ ও তাকওয়ার বিষয়ে কথা বলবে। আর আল্লাহকে ভয় করবে, যাঁর কাছে তোমাদেরকে একত্রিত করা হবে। ",
  "(কাফেরদের) এই গোপন পরামর্শ তো শয়তানের পক্ষ থেকে; মুমিনদেরকে দুঃখ দেওয়ার জন্য; তবে আল্লাহর অনুমতি ছাড়া সে তাদের কোন ক্ষতি করতে পারবে না। অতএব, মুমিনরা যেন আল্লাহর ওপর ভরসা করে। ",
  "হে ঈমানদারগণ! যখন তোমাদেরকে বলা হয়, “মজলিসে (অন্যদের জন্য) জায়গা করে দাও” তখন তোমরা জায়গা করে দেবে; তাহলে আল্লাহ তোমাদের জন্য জায়গা করে দেবেন। আর যখন বলা হয়, “উঠে যাও” তখন উঠে যাবে; তাহলে তোমাদের মধ্যে যারা ঈমান এনেছে ও যাদেরকে জ্ঞান দেওয়া হয়েছে, আল্লাহ তাদের মর্যাদা উঁচু করে দেবেন। আর তোমরা যা করো, আল্লাহ তার খবর রাখেন। ",
  "হে ঈমানদারগণ! তোমরা যখন রসূলের সাথে একান্তে কথা বলতে চাইবে তখন তোমাদের একান্ত কথার পূর্বে কিছু সদকা দেবে। এটা তোমাদের জন্য ভাল ও পবিত্রতর। তবে যদি (সদকা করার মত কিছু) না পাও তাহলে (ক্ষতি নেই, কারণ) আল্লাহ ক্ষমাশীল, পরম দয়ালু। ",
  "তোমরা কি (রসূলের সাথে) একান্ত কথার পূর্বে সদকা দিতে ভয় পাচ্ছ? ঠিক আছে, যদি এমন হয় যে, তোমরা সদকা দিতে পারলে না, আর আল্লাহ তোমাদেরকে মাফ করে দিলেন, তখন নামায কায়েম করো, যাকাত দাও এবং আল্লাহ ও তাঁর রসূলের আনুগত্য কর। তোমরা যা করো, আল্লাহ তার খবর রাখেন।\n",
  "তুমি কি তাদের (মোনাফেকদের) দিকে তাকিয়ে দেখনি, যারা এমন একদল লোকের সাথে (ইহুদিদের সাথে) বন্ধুত্ব করে, যাদের ওপর আল্লাহর ক্রোধ আছে? তারা তোমাদের (মুসলমানদের) লোকও নয়, আবার তাদের (ইহুদিদের) লোকও নয়। তারা জেনে বুঝে মিথ্যা বিষয়ে শপথ করে। ",
  "আল্লাহ তাদের জন্য কঠিন শাস্তি তৈরী করে রেখেছেন। তারা যা করে তা কত খারাপ! ",
  "তারা নিজেদের শপথসমূহকে ঢাল বানিয়েছে এবং আল্লাহর পথে চলতে (মানুষকে) বাধা দিয়েছে; তাই তাদের জন্য রয়েছে লাঞ্ছনাকর শাস্তি। ",
  "তাদের ধন-সম্পদ ও সন্তান-সন্ততি আল্লাহর শাস্তি থেকে রক্ষা পেতে মোটেও কাজে আসবে না। তারা জাহান্নামেরই অধিবাসী (হবে), সেখানে তারা চিরকাল থাকবে। ",
  "(সেদিনের কথা স্মরণ করো) যেদিন আল্লাহ তাদের সবাইকে পুনরায় (কবর থেকে) উঠাবেন। তখন তারা তাঁর কাছে শপথ করবে, যেমন (এখন) তোমাদের কাছে শপথ করছে। তারা মনে করে যে, তারা একটা কিছুর ওপরে আছে (ভাল কিছু করছে)। জেনে রাখ, তারাই মিথ্যাবাদী। ",
  "শয়তান তাদেরকে বশীভূত করেছে এবং আল্লাহর স্মরণ ভুলিয়ে দিয়েছে। ওরা শয়তানের দল। জেনে রাখ, শয়তানের দলই ক্ষতিগ্রস্ত। ",
  "যারা আল্লাহ ও তাঁর রসূলের বিরোধিতা করে তারা চরম লাঞ্ছিতদের দলভুক্ত। ",
  "আল্লাহ লিখে দিয়েছেন: আমি ও আমার রসূলগণ অবশ্যই বিজয়ী হব। নিশ্চয়ই আল্লাহ শক্তিধর, পরাক্রমশালী। ",
  "আল্লাহ ও শেষ দিনে (পরকালে) বিশ্বাসী কোন সমপ্রদায়কে তুমি দেখতে পাবে না যে, তারা আল্লাহ ও তাঁর রসূলের বিরোধীদেরকে ভালবাসে; তারা তাদের বাপ, ছেলে, ভাই কিংবা জ্ঞাতি হলেও। আল্লাহ তাদের অন্তরে ঈমান লিখে দিয়েছেন (সুপ্রতিষ্ঠিত করেছেন) এবং নিজের পক্ষ থেকে এক (বিশেষ) প্রাণশক্তি দ্বারা তাদেরকে শক্তিশালী করেছেন। তিনি তাদেরকে জান্নাতে প্রবেশ করাবেন, যার তলদেশ দিয়ে নদী প্রবাহিত; সেখানে তারা চিরকাল থাকবে। আল্লাহ তাদের প্রতি সন্তুষ্ট এবং তারাও তাঁর প্রতি সন্তুষ্ট। ওরাই আল্লাহর দল। জেনে রাখ, আল্লাহর দলই সফলকাম। ",
  "আসমান ও জমিনে যা কিছু আছে সবই আল্লাহর পবিত্রতা ও মহিমা বর্ণনা করে। তিনি পরাক্রমশালী, অসীম প্রজ্ঞাবান। ",
  "তিনিই কিতাবীদের (বনু নাযীর গোত্রের ইহুদিদের) মধ্যে যারা কাফের, তাদেরকে প্রথমবারের মত একত্রিত করে তাদের ঘরবাড়ি থেকে বের করে দিয়েছেন। তোমরা মনে করনি যে, তারা বের হবে। তারাও মনে করেছিল যে, তাদের দুর্গগুলো তাদেরকে আল্লাহ (-র শাস্তি) থেকে রক্ষা করবে; কিন্তু আল্লাহর শাস্তি তাদের ওপর এমন এক জায়গা থেকে এল যা তাদের ধারণায় ছিল না। তিনি তাদের অন্তরে ভীতি সঞ্চার করলেন। তারা তাদের হাতে ও মুমিনদের হাতে নিজেদের ঘরবাড়ি ধ্বংস করছিল। অতএব, হে দৃষ্টিসম্পন্ন ব্যক্তিরা! তোমরা শিক্ষা গ্রহণ কর। ",
  "আল্লাহ তাদের জন্য নির্বাসন ধার্য করে না রাখলে দুনিয়াতে অবশ্যই তাদেরকে (অন্য) শাস্তি দিতেন। আর আখেরাতে তাদের জন্য জাহান্নামের শাস্তি তো আছেই। ",
  "এর কারণ, তারা আল্লাহ ও তাঁর রসূলের সাথে বিরোধ করেছে। আর আল্লাহর সাথে যে বিরোধ করে, আল্লাহ তো তাকে কঠিন শাস্তি দেবেনই। ",
  "তোমরা যে খেজুর গাছগুলো কেটেছো আর যেগুলো (না কেটে) মূলের ওপর দাঁড়ানো অবস্থায় রেখে দিয়েছো তা তো আল্লাহরই নির্দেশে (হয়েছে); এজন্য যে, তিনি অবাধ্যদেরকে লাঞ্ছিত করবেন। ",
  "আল্লাহ তাঁর রসূলকে তাদের (বনু নাযীরের ইহুদিদের) কাছ থেকে যে ফায় (যুদ্ধলব্ধ সম্পদ) দিয়েছেন, সে জন্য তোমরা ঘোড়া কিংবা উট ছোটাওনি (ঘোড়া কিংবা উটে চড়ে যুদ্ধ করনি)। তবে আল্লাহ যাদের ওপর চান, তাঁর রসূলদেরকে ক্ষমতা দান করেন। আল্লাহ সবকিছু করতে সক্ষম। ",
  "আল্লাহ তাঁর রসূলকে (ইহুদি) জনপদবাসীদের কাছ থেকে যে ফায় (যুদ্ধলব্ধ সম্পদ) দিয়েছেন, তা আল্লাহ ও রসূলের জন্য, (রসূলের) আত্মীয়-স্বজনের জন্য, ইয়াতীম ও মিসকীনদের জন্য এবং পথিক মুসাফিরদের জন্য; যাতে তা তোমাদের ধনীদের মধ্যে আবর্তিত সম্পদ না হয়। রসূল তোমাদেরকে যা দেয় তোমরা তাই নিও এবং যা নিতে বারণ করে তা নিও না। আর আল্লাহকে ভয় কর। নিশ্চয়ই আল্লাহ কঠোর শাস্তিদাতা। ",
  "(এ সম্পদ) দেশত্যাগী গরীবদের জন্য (গরীব মোহাজেরদের জন্য), যারা তাদের ঘড়বাড়ি ও ধন-সম্পদ থেকে বহিষ্কৃত হয়েছে। তারা আল্লাহর অনুগ্রহ ও সন্তুষ্টি কামনা করে এবং আল্লাহ ও তাঁর রসূলকে সাহায্য করে। তারাই সত্যবাদী। ",
  "(তাদের জন্যও) যারা এই মোহাজেরদের আগে এ নগরীতে (মদীনায়) বসবাস করেছে ও ঈমান এনেছে (অর্থাৎ আনসারদের জন্যও)। তাদের কাছে যারা হিজরত করে এসেছে তারা তাদেরকে ভালবাসে; তাদেরকে  যা দেওয়া হয়েছে তার জন্য তারা অন্তরে কোন চাহিদা পোষণ করে না এবং নিজেরা অভাবগ্রস্ত হলেও নিজেদের ওপর (তাদেরকে) অগ্রাধিকার দেয়। আর মনের কার্পণ্য থেকে যাদেরকে মুক্ত রাখা হয়েছে তারাই সফলকাম। ",
  "আর (এ সম্পদ তাদের জন্যও) যারা তাদের পরে এসেছে। তারা বলে, “হে আমাদের প্রভু! আমাদেরকে ও আমাদের যে ভাইয়েরা আমাদের আগে ঈমান এনেছে তাদেরকে ক্ষমা করো এবং আমাদের অন্তরে মুমিনদের বিরুদ্ধে কোন বিদ্বেষ রেখো না। ওগো প্রভু! তুমি তো স্নেহপরায়ণ, পরম দয়ালু।”\n",
  "তুমি কি মোনাফেকদেরকে দেখনি? তারা তাদের কিতাবধারী কাফের বন্ধুদেরকে বলে, “যদি তোমাদেরকে বের করে দেওয়া হয় তাহলে আমরাও তোমাদের সাথে বের হয়ে যাব এবং তোমাদের ব্যাপারে (বিপক্ষে) আমরা কখনো কারো কথা মানব না। আর যদি তোমরা (যুদ্ধে) আক্রান্ত হও তাহলে আমরা অবশ্যই তোমাদেরকে সাহায্য করব।” কিন্তু আল্লাহ সাক্ষ্য দিচ্ছেন, তারা অবশ্যই মিথ্যাবাদী। ",
  "যদি তাদেরকে (কিতাবধারী কাফেরদেরকে) বের করে দেওয়া হয় তাহলে তারা (এই মোনাফেকরা) তাদের সাথে বেরও হবে না এবং যদি তারা আক্রান্ত হয় তাহলে তারা তাদেরকে সাহায্যও করবে না। যদি সাহায্য করতে আসেও তাহলে তারা অবশ্যই পৃষ্ঠপ্রদর্শন করবে (পালিয়ে যাবে)। অতঃপর তারা সাহায্যপ্রাপ্ত হবে না। ",
  "তাদের অন্তরে আল্লাহর চেয়ে তোমাদের ভয়ই বেশি। এর কারণ, তারা একদল অবুঝ লোক। ",
  "তারা সবাই একত্রেও তোমাদের বিরুদ্ধে (সামনাসামনি) যুদ্ধ করবে না। তবে (তাদের) সুরক্ষিত জনপদের মধ্যে অথবা (দুর্গের) দেয়ালের পেছন থেকে (যুদ্ধ করতে চাইবে)। তাদের নিজেদের মধ্যেই প্রচণ্ড যুদ্ধ হয়। তুমি তাদেরকে একতাবদ্ধ মনে কর। আসলে তাদের মধ্যে মনের মিল নেই। এর কারণ, তারা একদল নির্বোধ লোক। ",
  "এরা তাদের মতই, যারা (বনু কোরায়যার ইহুদিরা) এদের অল্প আগে নিজেদের কৃতকর্মের খারাপ পরিণতি আস্বাদন (ভোগ) করেছে। (পরকালেও) তাদের জন্য রয়েছে যন্ত্রণাদায়ক শাস্তি। ",
  "(মোনাফেকদের ইহুদি কাফেরদেরকে মুসলমানদের বিরুদ্ধে প্ররোচিত করার উদাহরণ) শয়তানের কাজের মত; সে মানুষকে বলে, “কুফরি করো”, তারপর মানুষ যখন কুফরি করে তখন সে বলে, “তোমার সাথে আমার কোন সম্পর্ক নেই। আমি বিশ্বজগতের প্রভু আল্লাহকে ভয় করি।” ",
  "অতএব, (মোনাফেক ও ইহুদি কাফের) উভয়ের পরিণতি এই যে, তারা জাহান্নামে যাবে; সেখানে তারা চিরকাল থাকবে। এটাই জালেমদের শাস্তি।   \n",
  "হে ঈমানদারগণ! তোমরা আল্লাহকে ভয় কর। প্রত্যেক ব্যক্তিরই (ভেবে) দেখা উচিত, আগামী কালের জন্য সে কী পাঠালো। আর আল্লাহকে ভয় কর। তোমরা যা কিছু করো, আল্লাহ তার খবর রাখেন। ",
  "তোমরা তাদের মত হয়ো না, যারা আল্লাহকে ভুলে গিয়েছে, যার ফলে আল্লাহও তাদেরকে তাদের নিজেদের কথা ভুলিয়ে দিয়েছেন। তারাই অবাধ্য। ",
  "জাহান্নামের অধিবাসীরা আর জান্নাতের অধিবাসীরা সমান নয়। জান্নাতের অধিবাসীরাই সফলকাম। ",
  "আমি যদি এই কোরআনকে একটি পাহাড়ের ওপর নাযিল করতাম, তাহলে পাহাড়টিকে তুমি আল্লাহর ভয়ে বিনীত ও বিদীর্ণ হতে দেখতে। আমি মানুষের জন্য এসব দৃষ্টান্ত বর্ণনা করি, যাতে তারা চিন্তা করে। ",
  "তিনিই আল্লাহ, যিনি ব্যতীত কোন উপাস্য নেই। তিনি অদৃশ্য ও দৃশ্যমান (সকল) বস্তু সম্বন্ধে জানেন। তিনি পরম করুণাময়, অসীম দয়ালু। ",
  "তিনিই আল্লাহ, যিনি ব্যতীত কোন উপাস্য নেই। তিনি মহা অধিপতি, মহাপবিত্র, শান্তিদাতা, নিরাপত্তা-বিধায়ক, সর্বনিয়ন্তা, মহাপরাক্রম-শালী, মহাপ্রতাপশালী, মহামহিম। তারা (তাঁর সাথে) যা কিছু শরীক করে, আল্লাহ তা থেকে পবিত্র। ",
  "তিনিই আল্লাহ, মহান সৃষ্টিকর্তা, মহাউদ্ভাবক, প্রকৃত রূপকার। উত্তম নামসমূহ তাঁরই। আসমান ও জমিনে যা কিছু আছে, (সবই) তাঁর পবিত্রতা ও মহিমা ঘোষণা করে। তিনি পরাক্রমশালী, প্রজ্ঞাবান।",
  "হে ঈমানদারগণ! তোমরা আমার ও তোমাদের শত্রুকে (কাফেরদেরকে) বন্ধুরূপে গ্রহণ করো না। তোমরা তাদের কাছে বন্ধুত্বের বার্তা পাঠাও; অথচ তোমাদের কাছে যে সত্য এসেছে, তারা তা প্রত্যাখ্যান করেছে। তোমরা তোমাদের প্রভু আল্লাহর প্রতি ঈমান এনেছো বলে তারা রসূলকে ও তোমাদেরকে (জন্মভূমি থেকে) বের করে দিয়েছে। তোমরা যদি আমার পথে জেহাদ করার জন্য এবং আমার সন্তুষ্টি লাভের উদ্দেশ্যে বের হয়ে থাক, (তাহলে কাফেরদের সাথে কোনরকম সৌহার্দ্য বজায় রেখো না।) তোমরা তাদের কাছে গোপনে বন্ধুত্বের বার্তা পাঠাও; অথচ তোমরা যা গোপন করো আর যা প্রকাশ করো, আমি তা ভাল করে জানি। তোমাদের মধ্যে যে এটা করছে, সে অবশ্যই সরল পথ থেকে বিচ্যুত হয়েছে।",
  "তারা যদি তোমাদেরকে নাগালে পায় তাহলে তোমাদের শত্রুই হবে (কখনো বন্ধু হবে না), খারাপ উদ্দেশ্যে তোমাদের দিকে তাদের হাত ও জিহবা বাড়াবে (কাজে ও কথায় তোমাদের ক্ষতি করবে) এবং চাইবে যে, তোমরা কুফরি কর। ",
  "তোমাদের আত্মীয়-স্বজন ও সন্তান-সন্ততি কেয়ামতের দিন তোমাদের কোন উপকারে আসবে না। তিনি (আল্লাহ) তোমাদের মধ্যে ফয়সালা করবেন। তোমরা যা করো, আল্লাহ তা দেখতে পান। ",
  "তোমাদের জন্য ইবরাহীম ও তার সঙ্গীদের মধ্যে উত্তম আদর্শ রয়েছে। তারা তাদের সমপ্রদায়কে বলেছিল, “তোমাদের সাথে এবং তোমরা আল্লাহর পরিবর্তে যার এবাদত করো তার সাথে আমাদের কোন সম্পর্ক নেই। আমরা তোমাদেরকে প্রত্যাখ্যান করলাম এবং আমাদের ও তোমাদের মাঝে চিরকালের জন্য শত্রুতা ও বিদ্বেষ সৃষ্টি হল; যতক্ষণ না তোমরা এক আল্লাহর প্রতি ঈমান আন।” তবে ইবরাহীম তার বাবাকে বলেছিল, “আমি তোমার জন্য অবশ্যই (আল্লাহর কাছে) ক্ষমা চাইব। যদিও আল্লাহর সামনে তোমার জন্য আমার কিছু করার ক্ষমতা নেই।” (ইবরাহীম ও তার সঙ্গীরা বলেছিল,) “হে আমাদের প্রভু! আমরা তোমার ওপরই ভরসা করেছি, তোমার দিকেই মুখ ফিরিয়েছি এবং তোমার কাছেই (আমাদের) প্রত্যাবর্তন।” ",
  "“হে আমাদের প্রভু! আমাদেরকে কাফেরদের জন্য পরীক্ষার পাত্র করো না। হে আমাদের প্রভু! আমাদেরকে ক্ষমা কর। তুমিই তো মহাপরাক্রমশালী, অসীম প্রজ্ঞাবান।” ",
  "তোমাদের জন্য তাদের (ইবরাহীম ও তার সঙ্গীদের) মধ্যে উত্তম আদর্শ রয়েছে, অবশ্য (তোমাদের মধ্যে) যারা আল্লাহ ও পরকাল প্রত্যাশা করে তাদের জন্য। আর যে মুখ ফিরিয়ে নেয় তার জানা উচিত, অবশ্যই আল্লাহ অমুখাপেক্ষী, সমস্ত প্রশংসার অধিকারী। \n",
  "সম্ভবত আল্লাহ তোমাদের মধ্যে এবং তাদের মধ্য থেকে যাদের সাথে তোমাদের শত্রুতা আছে তাদের মধ্যে বন্ধুত্ব সৃষ্টি করে দেবেন। আল্লাহ সবকিছুই করতে সক্ষম। আল্লাহ ক্ষমাশীল, পরম দয়ালু। ",
  "যারা দ্বীনের ব্যাপারে তোমাদের বিরুদ্ধে যুদ্ধ করেনি এবং তোমাদেরকে তোমাদের ঘরবাড়ি থেকে বের করে দেয়নি, তাদের সাথে সদাচার করতে ও তাদের প্রতি ন্যায়-বিচার করতে আল্লাহ তোমাদেরকে নিষেধ করেন না। আল্লাহ তো ন্যায়বিচারকারীদের ভালবাসেন। ",
  "বস্তুত আল্লাহ তোমাদেরকে তাদের সাথে বন্ধুত্ব করতে নিষেধ করেন যারা দ্বীনের ব্যাপারে তোমাদের বিরুদ্ধে যুদ্ধ করেছে, তোমাদেরকে তোমাদের ঘরবাড়ি থেকে বের করে দিয়েছে কিংবা তোমাদেরকে বের করে দিতে সাহায্য করেছে। এমন লোকদের সাথে যারা বন্ধুত্ব করে তারাই জালেম। ",
  "হে ঈমানদারগণ! যখন মুমিন নারীরা হিজরত করে তোমাদের কাছে আসে তখন তোমরা তাদেরকে পরীক্ষা করবে। তাদের ঈমান সম্পর্কে আল্লাহই সবচেয়ে ভাল জানেন। (তোমাদের পরীক্ষায়) যদি তোমরা তাদেরকে মুমিন বলে জানতে পার, তাহলে তাদেরকে কাফেরদের কাছে ফেরত পাঠাবে না। (কারণ) না তারা কাফেরদের জন্য বৈধ, এবং না কাফেররা তাদের জন্য বৈধ। কাফেররা (তাদের বাবদ) যা ব্যয় করেছে তোমরা তাদেরকে তা দিয়ে দেবে। আর তোমরা যদি ঐ নারীদেরকে বিয়ে করো, তাহলে তোমাদের কোন পাপ হবে না, যদি তোমরা তাদেরকে তাদের মোহরানা দাও। আর তোমরা কাফের নারীদের সাথে (পূর্বের দাম্পত্য) সম্পর্ক বজায় রেখো না। তোমরা (তাদের বাবদ) যা ব্যয় করেছো তা চেয়ে নিতে পার এবং কাফেররাও (তাদের স্ত্রীদের বাবদ) যা ব্যয় করেছে তা চেয়ে নিতে পারে। এটাই আল্লাহর বিধান। তিনি তোমাদের মধ্যে মীমাংসা করে দেন। আল্লাহ মহাজ্ঞানী, অসীম প্রজ্ঞাবান। ",
  "যদি তোমাদের স্ত্রীদের মধ্যে কেউ হাতছাড়া হয়ে কাফেরদের দখলে চলে যায়, তারপর তোমরা (প্রতিপক্ষকে) শাস্তি দিতে পার (এবং তাদের সাথে যুদ্ধ করে যুদ্ধলব্ধ সম্পদ থেকে ক্ষতিগ্রস্ত ব্যক্তিকে ক্ষতিপূরণ দেওয়ার সুযোগ পাও) তাহলে যাদের স্ত্রী চলে গিয়েছে তারা (স্ত্রীদের বাবদ) যা ব্যয় করেছে তার সমপরিমাণ তাদেরকে দিয়ে দাও। আর আল্লাহকে ভয় করো, যার প্রতি তোমরা বিশ্বাস রাখ। ",
  "হে নবী! যখন মুমিন নারীরা তোমার কাছে এসে এই মর্মে আনুগত্যের শপথ করে যে, তারা আল্লাহর সাথে কোন কিছুকে শরীক করবে না, চুরি করবে না, ব্যভিচার করবে না, তাদের সন্তানদেরকে হত্যা করবে না, জেনেশুনে মিথ্যা অপবাদ রটাবে না এবং ভাল কাজে তোমার আদেশ অমান্য করবে না, তখন তুমি তাদের আনুগত্য গ্রহণ করো এবং তাদের জন্য ক্ষমা প্রার্থনা কর। নিশ্চয়ই আল্লাহ ক্ষমাশীল, পরম দয়ালু। ",
  "হে ঈমানদারগণ! এমন লোকদের সাথে বন্ধুত্ব করো না, যাদের ওপর আল্লাহ অসন্তুষ্ট। তারা তো পরকাল সম্পর্কে নিরাশ হয়ে পড়েছে, যেমন কাফেররা কবরবাসীদের (আবার জীবিত হওয়ার) ব্যাপারে নিরাশ হয়ে গিয়েছে (অথবা যেমন কবরবাসী কাফেররা পরকাল সম্পর্কে নিরাশ হয়ে গিয়েছে)।",
  "আসমান ও জমিনে যা কিছু আছে সবই আল্লাহর পবিত্রতা ও মহিমা ঘোষণা করে। তিনি মহাপরাক্রমশালী, অসীম প্রজ্ঞাবান। ",
  "হে ঈমানদারগণ! তোমরা যা করো না, তা বল কেন? ",
  "তোমরা যা করো না তা যে বল, এটা আল্লাহর কাছে খুবই অপছন্দনীয়। ",
  "আল্লাহ তাদেরকে ভালবাসেন, যারা তাঁর পথে (অটল থেকে) কাতার বেঁধে যুদ্ধ করে, যেন তারা এক সুদৃঢ় ভবন। ",
  "(স্মরণ করো) মূসা তার লোকদেরকে বলেছিল, “হে আমার লোকেরা! তোমরা আমাকে কষ্ট দাও কেন, অথচ তোমরা জান যে, আমি তোমাদের কাছে (প্রেরিত) আল্লাহর রসূল?” কিন্তু তারা যখন বাঁকা পথই ধরল, তখন আল্লাহও তাদের অন্তরকে বাঁকা করে দিলেন। আল্লাহ অবাধ্য লোকদেরকে হেদায়েত করেন না। ",
  "(স্মরণ করো) মরিয়মের পুত্র ঈসা বলেছিল, “হে বনী ইসরাঈল! আমি তোমাদের কাছে (প্রেরিত) আল্লাহর রসূল। আমার সামনে যে তাওরাত আছে, আমি তাকে সত্য (কিতাব) বলছি এবং আমার পরে আহ্‌মাদ নামের একজন রসূল আসার সুসংবাদ দিচ্ছি।” অতঃপর সে যখন স্পষ্ট প্রমাণাদি নিয়ে এল, তখন তারা বলল, “এ তো পরিষ্কার এক যাদু।” ",
  "যে ব্যক্তি আল্লাহর বিরুদ্ধে মিথ্যা বানিয়ে বলে, অথচ তাকে ইসলামের দিকে ডাক দেওয়া হচ্ছে, তার চেয়ে বড় জালেম আর কে? আল্লাহ জালেমদেরকে হেদায়েত করেন না। ",
  "তারা তাদের মুখ দিয়ে আল্লাহর আলো নিভিয়ে দিতে চায়; কিন্তু আল্লাহ তাঁর আলোকে পরিপূর্ণ করবেন, কাফেররা (তা) অপছন্দ করলেও। ",
  "তিনিই তাঁর রসূলকে পথনির্দেশ ও সত্য দ্বীনসহ প্রেরণ করেছেন, সকল দ্বীনের ওপর একে বিজয়ী করার জন্য, মুশরিকরা (তা) অপছন্দ করলেও।\n",
  "হে ঈমানদারগণ! আমি কি তোমাদেরকে এমন এক বাণিজ্যের পথ বলে দেব, যা তোমাদেরকে কঠিন শাস্তি থেকে রক্ষা করবে? ",
  "(তা এই যে,) তোমরা আল্লাহ ও তাঁর রসূলের ওপর বিশ্বাস স্থাপন করবে এবং নিজেদের ধন-সম্পদ ও জীবন দিয়ে আল্লাহর পথে জেহাদ করবে। এটাই তোমাদের জন্য শ্রেয়, যদি তোমরা জানতে! ",
  "(যদি তা করো) তাহলে তিনি তোমাদের পাপসমূহ ক্ষমা করে দেবেন এবং তলদেশ দিয়ে নদী প্রবাহিত হয় এমন জান্নাতে আর স্থায়ী জান্নাতের উত্তম বাসগৃহে তোমাদেরকে প্রবেশ করাবেন। এটাই বড় সাফল্য। ",
  "(তিনি তোমাদেরকে দেবেন) তোমাদের পছন্দনীয় আরও একটি অনুগ্রহ: (শত্রুর বিরুদ্ধে) আল্লাহর সাহায্য ও নিকটবর্তী এক বিজয়। মুমিনদেরকে (তার) সুসংবাদ দাও। ",
  "হে ঈমানদারগণ! তোমরা আল্লাহর (দ্বীনের) সাহায্যকারী হও; যেমন মরিয়মপুত্র ঈসা (তার) শিষ্যদেরকে বলেছিল, “আল্লার পথে কারা (আছে) আমার সাহায্যকারী?” শিষ্যরা বলেছিল, “আমরাই আল্লাহর (পথে) সাহায্যকারী।” অতঃপর বনী ইসরাঈলের একটি দল ঈমান আনল এবং একটি দল কুফরি করল। যারা ঈমান এনেছিল আমি তাদেরকে তাদের শত্রুর বিরুদ্ধে শক্তি যুগিয়েছিলাম, ফলে তারা বিজয়ী হয়েছিল।\n",
  "আসমান ও জমিনে যা কিছু আছে সবই আল্লাহর পবিত্রতা ও মহিমা ঘোষণা করে, যিনি মহা অধিপতি, মহাপবিত্র, মহাপরাক্রমশালী, অসীম প্রজ্ঞাবান। ",
  "তিনিই নিরক্ষরদের মধ্যে তাদের থেকেই একজন রসূল পাঠিয়েছেন, যে তাদের কাছে তাঁর আয়াতসমূহ পাঠ করে, তাদেরকে কলুষমুক্ত করে এবং তাদেরকে কিতাব ও হেকমত (প্রজ্ঞা) শিক্ষা দেয়। আগে তো তারা স্পষ্ট বিভ্রান্তির মধ্যেই ছিল। ",
  "(তিনি তাকে রসূল করে পাঠিয়েছেন) তাদের আরো লোকদের জন্য, যারা এখনও তাদের সাথে মিলিত হয়নি। তিনিই মহাপরাক্রমশালী, অসীম প্রজ্ঞাবান। ",
  "এটা আল্লাহর অনুগ্রহ, তিনি যাকে ইচ্ছা করেন তাকেই তা দান করেন। আল্লাহ বিরাট অনুগ্রহের মালিক। ",
  "যাদের ওপর তাওরাতের দায়িত্ব অর্পণ করা হয়েছিল, কিন্তু তারা তা বহন করেনি, তাদের অবস্থা পুস্তক বহনকারী গাধার মত। যে লোকেরা আল্লাহর আয়াতসমূহ অবিশ্বাস করে, তাদের অবস্থা কত খারাপ! আল্লাহ জালেমদেরকে সৎপথ দেখান না। ",
  "বল, “হে ইহুদি সমপ্রদায়! তোমরা যদি দাবি করো যে, তোমরাই আল্লাহর বন্ধু, অন্য মানুষেরা নয়, তাহলে (সত্বর জান্নাত লাভের জন্য) মৃত্যু কামনা করো, যদি তোমরা সত্যবাদী হও।” ",
  "কিন্তু তারা নিজেদের কৃতকর্মের কারণে কখনও তা কামনা করবে না। আল্লাহ জালেমদের সম্পর্কে ভাল করে জানেন। ",
  "বল, “তোমরা যে মৃত্যু থেকে পালিয়ে থাকতে চাচ্ছ, তার সাথে তোমাদের সাক্ষাৎ হবেই। অতঃপর তোমাদেরকে অদৃশ্য ও দৃশ্যমান বস্তু সম্পর্কে অবগত সত্তার (সর্বজ্ঞ আল্লাহর) কাছে ফিরিয়ে নেওয়া হবে। তখন তোমরা (দুনিয়ায়) যা কিছু করতে, তিনি তোমাদেরকে তা জানিয়ে দেবেন।”\n",
  "হে ঈমানদারগণ! যখন শুক্রবারের (জুম্‌আর) নামাযের জন্য ডাক (আযান) দেওয়া হয়, তখন তোমরা আল্লাহর স্মরণপানে ছুটে আসবে এবং কেনাবেচা বন্ধ করে দেবে। এটাই তোমাদের জন্য উত্তম, যদি তোমরা জানতে। ",
  "অতঃপর যখন নামায সমাপ্ত হবে, তখন জমিনে ছড়িয়ে পড়বে এবং আল্লাহর অনুগ্রহ (জীবিকা) সন্ধান করবে ও বেশি করে আল্লাহকে স্মরণ করবে, যাতে তোমরা সফলকাম হও। ",
  "তারা যখন কোন বাণিজ্য অথবা বিনোদন দেখতে পায়, তখন তার দিকে ছুটে যায় এবং তোমাকে (খুতবায়) দাঁড়ানো অবস্থায় রেখে যায়। বল, “আল্লাহর কাছে যা আছে তা বিনোদন ও বাণিজ্যের চেয়ে শ্রেষ্ঠ। আর আল্লাহই সর্বশ্রেষ্ঠ রিযিকদাতা।”",
  "যখন মোনাফেকরা তোমার কাছে আসে, তখন বলে, “আমরা সাক্ষ্য দিচ্ছি যে, আপনি অবশ্যই আল্লাহর রসূল।” আল্লাহ জানেন যে, তুমি অবশ্যই তাঁর রসূল; তবে আল্লাহ সাক্ষ্য দিচ্ছেন যে, মোনাফেকরা অবশ্যই মিথ্যাবাদী। ",
  "তারা তাদের শপথকে ঢাল বানিয়ে (তার আড়ালে মানুষকে) আল্লাহর পথ থেকে ফিরিয়ে রেখেছে। তারা যা করত তা কত খারাপ! ",
  "এটা এ কারণে যে, তারা ঈমান আনার পর আবার কাফের হয়েছে। যে জন্য তাদের অন্তরে মোহর মেরে দেওয়া হয়েছে। তাই তারা (কিছু) বোঝে না। ",
  "তুমি যখন তাদেরকে দেখ, তাদের দেহ তোমাকে মুগ্ধ করে এবং তারা যদি কথা বলে, তুমি তাদের কথা শোন। তারা দেয়ালে ঠেকানো কাঠের মত। তারা প্রতিটি আওয়াজকে তাদের বিরুদ্ধে মনে করে। তারাই শত্রু; অতএব, তাদের সম্পর্কে সতর্ক হও। আল্লাহ তাদেরকে ধ্বংস করুন (তারা ধ্বংস হোক)! তারা কীভাবে বিভ্রান্ত হচ্ছে! ",
  "যখন তাদেরকে বলা হয়, “এসো, আল্লাহর রসূল তোমাদের জন্য (আল্লাহর কাছে) ক্ষমা চাইবেন” তখন তারা নিজেদের মাথা বাঁকা করে এবং তুমি দেখতে পাও, তারা অহংকারবশত মুখ ফিরিয়ে নেয়। ",
  "তুমি তাদের জন্য ক্ষমা চাও আর না চাও, (উভয়ই) তাদের জন্য সমান; আল্লাহ তাদেরকে ক্ষমা করবেন না। আল্লাহ অবাধ্য লোকদেরকে হেদায়েত করেন না। ",
  "তারাই বলে, “যারা আল্লাহর রসূলের সান্নিধ্যে আছে তাদের জন্য ব্যয় করো না, যতক্ষণ না তারা (তার কাছ থেকে) সরে যায়।” অথচ আল্লাহই আসমান ও জমিনের ধন-ভাণ্ডারের মালিক; কিন্তু মোনাফেকরা (তা) বোঝে না। ",
  "তারা বলে, “আমরা মদীনায় ফিরে গেলে সেখান থেকে সবল দুর্বলকে অবশ্যই বের করে দেবে।” আসলে শক্তি তো আল্লাহর, তাঁর রসূলের ও মুমিনদের; কিন্তু মোনাফেকরা (তা) জানে না।\n",
  "হে ঈমানদারগণ! তোমাদের ধন-সম্পদ ও সন্তান-সন্ততি যেন তোমাদেরকে আল্লাহর স্মরণ থেকে দূরে না রাখে। যারা তা করে (যাদের অবস্থা তেমন) তারাই ক্ষতিগ্রস্ত। ",
  "আমি তোমাদেরকে যা দিয়েছি তা থেকে ব্যয় করো, তোমাদের কারো মৃত্যু আসার পূর্বে। মৃত্যু এসে পড়লে তো সে বলবে, “প্রভু! আমাকে আরো কিছুকাল অবকাশ দিলে না কেন? তাহলে আমি সদ্‌কা করতাম এবং সৎ লোকদের অন্তর্ভুক্ত হতাম।” ",
  "কিন্তু যখন কারো নির্ধারিত সময় এসে যাবে, তখন আল্লাহ তাকে মোটেও অবকাশ দেবেন না। আর তোমরা যা করো আল্লাহ তার খবর রাখেন।",
  "আসমান ও জমিনে যা কিছু আছে সবই আল্লাহর পবিত্রতা ও মহিমা ঘোষণা করে। রাজত্ব তাঁরই, প্রশংসাও তাঁরই। তিনি সবকিছু করতে সক্ষম। ",
  "তিনিই তোমাদেরকে সৃষ্টি করেছেন; অতঃপর তোমাদের মধ্যে কেউ হয়েছে কাফের এবং কেউ মুমিন। তোমরা যা কিছু করো আল্লাহ তা দেখতে পান। ",
  "তিনি যথাযথভাবে আসমান ও জমিন সৃষ্টি করেছেন, তোমাদের আকৃতি দিয়েছেন এবং তোমাদের আকৃতি সুন্দর করেছেন। তাঁর কাছেই (সবার) প্রত্যাবর্তন। ",
  "আসমান ও জমিনে যা কিছু আছে সবই তিনি জানেন এবং তোমরা যা গোপন করো আর যা প্রকাশ করো তাও তিনি জানেন। আল্লাহ অন্তরের বিষয়াদি সম্যক অবগত। ",
  "পূর্বে যারা কুফরি করেছিল তাদের সংবাদ কি তোমাদের কাছে পৌঁছেনি? তারা তাদের কর্মের কুফল (দুনিয়াতেই) আস্বাদন করেছে। আর (পরকালেও) তাদের জন্য রয়েছে যন্ত্রণাদায়ক শাস্তি। ",
  "তার কারণ, তাদের কাছে তাদের রসূলগণ স্পষ্ট নিদর্শন নিয়ে আসত এবং তারা বলত, “মানুষ কি আমাদেরকে সুপথ দেখাবে?” এভাবেই তারা অবিশ্বাস করেছিল ও (সত্য থেকে) মুখ ফিরিয়ে নিয়েছিল। তবে আল্লাহর তো (তাদের কাছে) কোন প্রয়োজন ছিল না। আল্লাহ অমুখাপেক্ষী, সমস্ত প্রশংসার অধিকারী। ",
  "কাফেররা মনে করে, তাদেরকে (হিসাবের জন্য) উঠানো হবে না। বল, “অবশ্যই, আমার প্রভুর শপথ! তোমাদেরকে অবশ্যই উঠানো হবে। অতঃপর তোমরা যা করেছো, তোমাদেরকে তা অবশ্যই অবহিত করা হবে। আর এটা আল্লাহর পক্ষে (খুবই) সহজ।” ",
  "অতএব, আল্লাহ ও তাঁর রসূলের প্রতি এবং যে আলো (কোরআন) আমি নাযিল করেছি তার প্রতি বিশ্বাস স্থাপন কর। তোমরা যা করো আল্লাহ তার খবর রাখেন। ",
  "(সে দিনকে স্মরণ করো) যেদিন অর্থাৎ সমাবেশের দিন তিনি তোমাদেরকে একত্রিত করবেন। সেদিন হবে লাভ-লোকসানের (মুমিনদের জন্য লাভের এবং কাফেরদের জন্য লোকসানের) দিন। যারা আল্লাহকে বিশ্বাস করে ও সৎকাজ করে তিনি তাদের পাপসমূহ মোচন করবেন এবং তাদেরকে জান্নাতে স্থান দেবেন, যার তলদেশ দিয়ে নদী প্রবাহিত হবে; সেখানে তারা চিরকাল থাকবে। এটাই হবে বড় সাফল্য। ",
  "আর যারা কুফরি করে ও আমার নিদর্শনসমূহ অবিশ্বাস করে তারাই জাহান্নামের অধিবাসী হবে, সেখানে তারা চিরকাল থাকবে। এটা কত খারাপ গন্তব্য!\n",
  "আল্লাহর হুকুম ছাড়া (কারো) কোন বিপদ আসে না। যে আল্লাহকে বিশ্বাস করে তিনি তার অন্তরকে সঠিক দিক-নির্দেশনা দেন। আল্লাহ সবকিছুই ভালভাবে জানেন। ",
  "তোমরা আল্লাহর আনুগত্য করো এবং রসূলের আনুগত্য কর। যদি তোমরা (তা থেকে) মুখ ফিরিয়ে নাও তাহলে (জেনে রাখ) আমার রসূলের দায়িত্ব শুধু স্পষ্টভাবে পৌঁছে দেওয়া। ",
  "আল্লাহ এমনই এক সত্তা যে, তিনি ছাড়া কোন উপাস্য নেই। মুমিনরা যেন আল্লাহর ওপরই নির্ভর করে। ",
  "হে ঈমানদারগণ! তোমাদের স্ত্রী ও সন্তানদের মধ্যেই তোমাদের শত্রু আছে। অতএব, তাদের ব্যাপারে সতর্ক থেকো। আর যদি তোমরা (তাদের দোষত্রুটি) মার্জনা করো, উপেক্ষা করো ও ক্ষমা করো তাহলে (জেনে রাখ) আল্লাহও ক্ষমাশীল, পরম দয়ালু। ",
  "বস্তুত তোমাদের ধন-সম্পদ ও সন্তান-সন্ততি একটি পরীক্ষা। আর আল্লাহর কাছেই আছে এক মহা পুরস্কার (জান্নাত)। ",
  "অতএব, যতটা পার আল্লাহকে ভয় করো, (তাঁর কথা) শোন, (তাঁর) আনুগত্য করো এবং (তাঁর পথে) ব্যয় কর। এতে তোমাদের নিজেদেরই কল্যাণ রয়েছে। যারা মনের কার্পণ্য থেকে মুক্ত তারাই সফলকাম। ",
  "তোমরা যদি আল্লাহকে একটি উত্তম ঋণ দাও (আল্লাহর পথে অর্থ ব্যয় করো) তাহলে তিনি তা তোমাদের জন্য দ্বিগুণ করে দেবেন এবং তোমাদেরকে ক্ষমা করবেন। আল্লাহ পরম প্রতিদানদাতা, মহা ধৈর্যশীল। ",
  "তিনি অদৃশ্য ও দৃশ্যমান (সকল) বস্তু সম্বন্ধে অবগত, মহাপরাক্রমশালী, অসীম প্রজ্ঞাবান।",
  "হে নবী! তোমরা স্ত্রীদের তালাক দিলে তাদের ইদ্দতের (ইদ্দত: তালাকপ্রাপ্ত মহিলাদের নির্দিষ্ট সময়কাল) প্রতি লক্ষ্য রেখে তালাক দেবে এবং (ঠিকভাবে) ইদ্দত গণনা করবে। আর তোমাদের প্রভু আল্লাহকে ভয় করবে। তাদেরকে তাদের ঘর থেকে বের করে দেবে না এবং তারা নিজেরাও যেন বের হয়ে না যায়। তবে তারা কোন প্রকাশ্য অশ্লীল কাজ করলে ভিন্ন কথা। এগুলো আল্লাহর সীমারেখা (বিধান)। যে ব্যক্তি আল্লাহর সীমারেখা লংঘন করে সে তার নিজের ওপরই জুলুম করে। তুমি জান না, আল্লাহ হয়তো এর পরে (এই তালাকের পরে) কোন একটি পথ বের করবেন। ",
  "অতঃপর তারা (তালাকপ্রাপ্ত স্ত্রীরা) তাদের (ইদ্দতের) মেয়াদশেষে উপনীত হলে তোমরা তাদেরকে ভালভাবে রেখে দেবে (ফেরত আনবে) অথবা ভালভাবে আলাদা করে দেবে (বিদায় করবে) এবং তোমাদের মধ্য থেকে দুঞ্চজন ন্যায়পরায়ণ লোককে সাক্ষী রাখবে; আর তোমরা আল্লাহর জন্য সঠিক সাক্ষ্য দেবে। যে আল্লাহ ও পরকাল বিশ্বাস করে তাকে এই উপদেশ দেওয়া হচ্ছে। আর যে আল্লাহকে ভয় করে তিনি তার জন্য (সংকট থেকে) বের হওয়ার পথ করে দেবেন। ",
  "আর তাকে এমন জায়গা থেকে জীবিকার ব্যবস্থা করবেন যা সে ধারণাও করে না। যে আল্লাহর ওপর ভরসা করে তার জন্য তিনিই যথেষ্ট। আল্লাহ নিশ্চয়ই তার উদ্দেশ্য পূরণ করবেন। আল্লাহ সবকিছুর জন্য একটি মাত্রা ঠিক করেছেন। ",
  "তোমাদের নারীদের মধ্যে যারা ঋতুস্রাব হওয়ার ব্যাপারে নিরাশ হয়েছে (যাদের আর ঋতুস্রাব হওয়ার আশা নেই) তাদের (ইদ্দত) সম্পর্কে তোমাদের যদি সন্দেহ হয় তাহলে তাদের ইদ্দত (ধরবে) তিনমাস; (বয়স না হওয়ায়) যাদের ঋতুস্রাব হয় না তাদেরও (তাই)। আর গর্ভবতীদের ইদ্দত হল তাদের সন্তান প্রসব করা পর্যন্ত। যে আল্লাহকে ভয় করে আল্লাহ তার কাজ সহজ করে দেন। ",
  "এটা আল্লাহর হুকুম, যা তিনি তোমাদের প্রতি নাযিল করেছেন। যে আল্লাহকে ভয় করে, তিনি তার পাপসমূহ মোচন করবেন এবং তাকে বড় পুরস্কার দেবেন। ",
  "তোমরা তোমাদের সামর্থ্য অনুযায়ী যে রকম বাসস্থানে থাক তাদের জন্যও তেমন বাসস্থানের ব্যবস্থা করবে। তাদেরকে সংকটে ফেলার জন্য তাদের ক্ষতি করবে না। তারা গর্ভবতী হয়ে থাকলে সন্তান প্রসব করা পর্যন্ত তাদের খরচ বহন করবে। যদি তারা তোমাদের পক্ষে (তোমাদের সন্তানদেরকে) বুকের দুধ খাওয়ায় তাহলে তাদেরকে মজুরি দেবে এবং (এ ব্যাপারে) নিজেদের মধ্যে সঙ্গতভাবে পরামর্শ করে নেবে। (এ ক্ষেত্রে) যদি তোমরা উভয় পক্ষ একে অপরের প্রতি কঠোর হও তাহলে সন্তানের বাবার পক্ষে অন্য কোন নারী বুকের দুধ খাওয়াবে। ",
  "বিত্তবান ব্যক্তি তার বিত্ত অনুযায়ী ব্যয় করবে এবং যার জীবিকা সীমিত (সংকুচিত) করা হয়েছে, সে ব্যয় করবে আল্লাহ তাকে যা দিয়েছেন তা থেকে। আল্লাহ যাকে যতটুকু দিয়েছেন তার চেয়ে বেশি তিনি কাউকে ব্যয় করতে বলেন না। কষ্টের পর আল্লাহ স্বাচ্ছন্দ্য দান করবেন।\n",
  "অনেক জনপদ (জনপদের অধিবাসীরা) তাদের প্রভু ও তাঁর রসূলদের নির্দেশের বিরুদ্ধাচারণ করেছিল। ফলে আমি তাদের থেকে কঠোর হিসাব নিয়েছিলাম এবং তাদেরকে ভয়ংকর শাস্তি দিয়েছিলাম। ",
  "অতএব, তারা তাদের কৃতকর্মের খারাপ পরিণতি আস্বাদন করেছিল এবং ক্ষতিই ছিল তাদের কর্মের পরিণতি। ",
  "আল্লাহ তাদের জন্য কঠিন শাস্তি প্রস্তুত করে রেখেছেন। অতএব হে বুদ্ধিমান ব্যক্তিরা, যারা ঈমান এনেছো! তোমরা আল্লাহকে ভয় করো; আল্লাহ তো তোমাদের কাছে উপদেশ পাঠিয়েছেন। ",
  "একজন রসূল (পাঠিয়েছেন), যে ঈমানদার ও সৎকর্মশীলদেরকে অন্ধকার থেকে আলোতে আনার জন্য তোমাদের কাছে আল্লাহর স্পষ্ট আয়াতসমূহ পাঠ করে। যে আল্লাহকে বিশ্বাস করে আর সৎকাজ করে আল্লাহ তাকে জান্নাতে স্থান দেবেন, যার তলদেশ দিয়ে নদী প্রবাহিত, সেখানে জান্নাতীরা অনন্তকাল ধরে বাস করবে। আল্লাহ তার জন্য উত্তম জীবিকার ব্যবস্থা করেছেন। ",
  "আল্লাহ সেই মহান সত্তা যিনি সাত আসমান ও তাদের মতই (সাত) জমিন সৃষ্টি করেছেন। এদের মাঝেই (তাঁর) নির্দেশ অবতীর্ণ হয়, যাতে তোমরা জানতে পার যে, আল্লাহ সবকিছুই করতে সক্ষম এবং আল্লাহ সবকিছুই (তাঁর) জ্ঞানের আওতায় রেখেছেন।",
  "হে নবী! আল্লাহ তোমার জন্য যা হালাল করেছেন, তুমি তোমার স্ত্রীদের সন্তুষ্টি রক্ষার জন্য তা হারাম করছ কেন? আল্লাহ ক্ষমাশীল, পরম দয়ালু। [একটি ঘটনার পর রসূলুল্লাহ (স) তাঁর কোন কোন স্ত্রীর মনরক্ষার জন্য আর মধু খাবেন না বলে শপথ করেছিলেন। এ প্রসঙ্গে আল্লাহ তাঁর নবীকে নির্দেশনা দিচ্ছেন যে, হালাল খাদ্য না খাওয়ার শপথ ঠিক নয় এবং এরকম শপথ ভঙ্গ করা বাঞ্ছনীয়।] ",
  "আল্লাহ তোমাদের জন্য তোমাদের শপথ থেকে অব্যাহতির বিধান দিয়েছেন। আল্লাহ তোমাদের প্রভু। তিনি মহাজ্ঞানী, অসীম প্রজ্ঞাবান। ",
  "(স্মরণ করো) যখন নবী তার কোন এক স্ত্রীকে (হাফ্‌সাকে) গোপনে একটি কথা বলেছিল। সে যখন (অন্যকে: আয়েশাকে) তা বলে দিল এবং আল্লাহ নবীর কাছে তা প্রকাশ করে দিলেন, তখন নবী তার কতকটা জানিয়ে দিল আর কতকটা (জানানো) থেকে বিরত থাকল। সে যখন তা ঐ স্ত্রীকে (হাফ্‌সাকে) জানালো তখন সে বলল, “আপনাকে এটা কে জানিয়েছে?” (জবাবে) সে বলল, “যিনি সবকিছু জানেন, সবকিছুর খবর রাখেন তিনিই (আল্লাহ) আমাকে জানিয়েছেন।” ",
  "যদি তোমরা দুঞ্চজন (হাফ্‌সা ও আয়েশা) আল্লাহর কাছে তওবা করো, কেননা তোমাদের অন্তর (নবীর ইচ্ছার বিরোধিতা করার দিকে) ঝুঁকে পড়েছে (তাহলে তোমাদের জন্য ভাল)। আর যদি নবীর বিরুদ্ধে একে অপরকে সাহায্য করো তাহলে (জেনে রাখ) আল্লাহ তার বন্ধু; জিবরাঈল ও সৎকর্মশীল মুমিনরাও। তদুপরি, ফেরেশতারাও (তার) সাহায্যকারী। ",
  "সে যদি তোমাদেরকে তালাক দেয় তাহলে তার প্রভু তাকে তোমাদের পরিবর্তে তোমাদের চেয়ে ভাল স্ত্রী দিতে পারেন, যারা হবে আত্মসমর্পণকারিণী, ঈমানদার, আনুগত্যকারিণী, তওবাকারিণী, ইবাদতকারিণী, সংযমশীলা, অকুমারী ও কুমারী। ",
  "হে ঈমানদারগণ! তোমরা তোমাদের নিজেদেরকে ও তোমাদের পরিবার-পরিজনকে (জাহান্নামের) আগুন থেকে রক্ষা করো যার জ্বালানি হবে মানুষ ও পাথর, যার দায়িেত্ব নিয়োজিত আছে নির্দয় ও কঠোর ফেরেশতারা। তারা আল্লাহর নির্দেশ অমান্য করে না এবং যা করার নির্দেশ পায় তাই করে। ",
  "হে কাফেররা! তোমরা আজ অজুহাত দেখিও না। তোমরা যা করতে, (আজ) তোমাদেরকে তারই প্রতিফল দেওয়া হবে।\n",
  "হে ঈমানদারগণ! তোমরা আল্লাহর কাছে খাঁটি তওবা কর। (তাহলে) হয়তো তোমাদের প্রভু তোমাদের পাপসমূহ মোচন করবেন এবং তোমাদেরকে জান্নাতে স্থান দেবেন, যার তলদেশ দিয়ে নদী প্রবাহিত। আল্লাহ সেদিন নবী ও তার সঙ্গী মুমিনদেরকে লাঞ্ছিত করবেন না। তাদের আলো তাদের সামনে ও (আমলনামাসহ) তাদের ডান হাতে চমকাবে। তারা বলবে, “হে আমাদের প্রভু! আমাদের আলো পূর্ণ করো এবং আমাদেরকে ক্ষমা কর। নিশ্চয়ই তুমি সবকিছু করতে সক্ষম।” ",
  "হে নবী! কাফের ও মোনাফেকদের বিরুদ্ধে জেহাদ করো এবং তাদের প্রতি কঠোর হও। তাদের ঠিকানা জাহান্নাম। সেটা কতই না খারাপ গন্তব্য! ",
  "কাফেরদের জন্য আল্লাহ নূহের স্ত্রী ও লূতের স্ত্রীর উদাহরণ দিচ্ছেন। তারা আমার দুই নেককার বান্দার অধীনে ছিল। কিন্তু তারা তাদের সাথে বিশ্বাসঘাতকতা করেছিল। ফলে তারা দুঞ্চজন (নূহ ও লূত) তাদের দুঞ্চজনকে (স্ত্রীদ্বয়কে) আল্লাহর হাত থেকে বাঁচাতে কিছুই করতে পারেনি। বলা হল, “প্রবেশকারীদের সাথে তোমরা দুঞ্চজন জাহান্নামে প্রবেশ কর।” ",
  "আর মুমিনদের জন্য আল্লাহ ফেরাউনের স্ত্রীর উদাহরণ দিচ্ছেন। সে বলেছিল, “হে আমার প্রভু! আমার জন্য তোমার কাছে জান্নাতে একটি ঘর তৈরী করো এবং আমাকে ফেরাউন ও তার অপকর্ম থেকে বাঁচাও। আর আমাকে জালেমদের (হাত) থেকে উদ্ধার কর।” ",
  "(তিনি) ইমরানের কন্যা মরিয়মেরও (উদাহরণ দিচ্ছেন), যে তার লজ্জাস্থান সুরক্ষিত রেখেছিল (সতীত্ব রক্ষা করেছিল)। অতঃপর আমি তাতে আমার রূহ ফুঁকে দিয়েছিলাম। সে তার প্রভুর বাণী ও কিতাবসমূহকে সত্য বলে বিশ্বাস করেছিল। আর সে ছিল অনুগত বান্দাদের একজন।",
  "মহিমান্বিত সেই সত্তা, যাঁর হাতে যাবতীয় কর্তৃত্ব। তিনি সবকিছু করতে সক্ষম। ",
  "যিনি মৃত্যু ও জীবন সৃষ্টি করেছেন; এ জন্য যে, তোমাদেরকে পরখ করে দেখবেন, কে তোমাদের মধ্যে কাজে সেরা। তিনি পরাক্রমশালী, ক্ষমাশীল; ",
  "যিনি সাতটি আসমান সামঞ্জস্যপূর্ণভাবে (অথবা স্তরে স্তরে) সৃষ্টি করেছেন। করুণাময় আল্লাহর সৃষ্টিতে তুমি কোন গরমিল দেখতে পাবে না। দৃষ্টি ঘুরাও তো (তাকিয়ে দেখ তো); কোন ফাটল (ত্রুটি) দেখছ কি? ",
  "অতঃপর বারবার দৃষ্টি ঘুরাও, সে দৃষ্টি ক্লান্ত হয়ে হীন অবস্থায় তোমার দিকেই ফিরে আসবে। (অর্থাৎ আল্লাহর সৃষ্টিতে ত্রুটি খোঁজার জন্য বারবার তাকালেও কোন ত্রুটি খুঁজে পাবে না।) ",
  "আমি (পৃথিবীর) নিকটতম আসমানকে প্রদীপমালা (তারকারাজি) দিয়ে সুসজ্জিত করেছি, সেগুলোকে শয়তানদের (তাড়ানোর) জন্য ক্ষেপণাস্ত্র বানিয়েছি এবং তাদের জন্য জ্বলন্ত আগুনের (জাহান্নামের) শাস্তি প্রস্তুত করে রেখেছি। ",
  "যারা তাদের প্রভুকে অবিশ্বাস করে তাদের জন্য রয়েছে জাহান্নামের শাস্তি। সেটা কত খারাপ গন্তব্য! ",
  "তাদেরকে যখন তার মধ্যে নিক্ষেপ করা হবে তখন তারা তার শ্বাসের শব্দ শুনবে এবং তা টগবগ করবে। ",
  "তা (জাহান্নাম) ক্রোধে ফেটে পড়তে চাইবে। যখনই তাতে একদল (মানুষ) নিক্ষেপ করা হবে তখনই তার রক্ষীরা তাদেরকে জিজ্ঞাসা করবে, “তোমাদের কাছে কি কোন সতর্ককারী আসেনি?” ",
  "তারা বলবে, “হ্যাঁ, আমাদের কাছে সতর্ককারী এসেছিল, কিন্তু আমরা অবিশ্বাস করেছিলাম আর বলেছিলাম: আল্লাহ কিছুই নাযিল করেননি। তোমরা বড় এক বিভ্রান্তির মধ্যে আছো।” ",
  "তারা বলবে, “আমরা যদি শুনতাম কিংবা বুঝতাম, তাহলে জাহান্নামের অধিবাসী হতাম না।” ",
  "এভাবে তারা তাদের অপরাধ স্বীকার করবে। অতএব, দূর হোক জাহান্নামীরা! (অকল্যাণ হোক জাহান্নামীদের!) ",
  "(পক্ষান্তরে) যারা না দেখেও তাদের প্রভুকে ভয় করে, তাদের জন্য রয়েছে ক্ষমা ও এক মহা পুরস্কার (জান্নাত)। ",
  "তোমরা তোমাদের কথা গোপন রাখ অথবা প্রকাশ করো, (তিনি তা জানেন, কারণ) তিনি তো অন্তরের বিষয়াদি সম্যক অবগত। ",
  "যিনি সৃষ্টি করেছেন তিনি কি জানেন না? তিনি তো সূক্ষ্মদর্শী, মহাবিজ্ঞ। \n",
  "তিনি পৃথিবীকে তোমাদের বশীভূত করে দিয়েছেন; অতএব, তোমরা তার পথে-প্রান্তরে চল এবং আল্লাহর দেওয়া জীবিকা থেকে আহার কর। তাঁর কাছেই (প্রত্যাবর্তনের জন্য তোমাদের) পুনরুত্থান (হবে)। ",
  "যিনি আসমানে আছেন (অর্থাৎ আল্লাহ), তাঁর এমন শাস্তি থেকে কি তোমরা নিরাপদ যে, তিনি তোমাদেরকে নিয়ে জমিন দাবিয়ে দেবেন এবং জমিন তখন কাঁপতে থাকবে? ",
  "নাকি যিনি আসমানে আছেন তোমরা তাঁর এই শাস্তি থেকে নিরাপদ যে, তিনি তোমাদের ওপর শিলাঝড় পাঠাবেন এবং তোমরা তখন জানতে পারবে, আমার সতর্কবাণী কেমন ছিল? ",
  "এদের পূর্ববর্তীরাও অবিশ্বাস করেছিল; অতএব, (তাদের ক্ষেত্রেও) কেমন হয়েছিল আমার অস্বীকৃতি (শাস্তি)? ",
  "তারা কি তাদের (মাথার) ওপরে ডানা ছড়িয়ে দেওয়া ও গুটিয়ে রাখা পাখিদেরকে দেখে না? করুণাময় আল্লাহই তাদেরকে (তাদের গতিপথে) ধরে রাখেন (স্থির রাখেন)। তিনি সবকিছুই দেখতে পান। ",
  "তোমাদেরকে সাহায্য করার জন্য করুণাময় আল্লাহ ব্যতীত তোমাদের কি কোন সৈন্যবাহিনী আছে? কাফেররা এক ধোঁকার মধ্যেই আছে। ",
  "তিনি যদি তাঁর রিযিক বন্ধ করে দেন, তাহলে কে আছে যে তোমাদেরকে রিযিক দিতে পারে? (কেউ নেই,) বরং (নির্বোধের মত) তারা অবাধ্যতা ও অনীহার মধ্যে অটল রয়েছে। ",
  "একজন উপুড় হয়ে মুখমণ্ডলে ভর দিয়ে (পথ) চলে, আরেকজন সোজা হয়ে সরল পথে চলে; দুঞ্চজনের মধ্যে কার পথ চলা সঠিক? ",
  "বল, “তিনিই তোমাদেরকে সৃষ্টি করেছেন এবং তোমাদেরকে কান, চোখ ও অন্তর দিয়েছেন। তোমরা কমই কৃতজ্ঞতা প্রকাশ কর।” ",
  "বল, “তিনিই তোমাদেরকে পৃথিবীতে ছড়িয়ে দিয়েছেন এবং তাঁরই কাছে তোমাদেরকে একত্রিত করা হবে।” ",
  "তারা বলে, “এই প্রতিশ্রুতি কবে (পূরণ) হবে? যদি তোমরা সত্যবাদী হও (তাহলে বল)।” ",
  "তুমি বল, “(সে) জ্ঞান তো আল্লাহর কাছে আছে। আর বস্তুত আমি হলাম এক স্পষ্ট সতর্ককারী।” ",
  "অতঃপর তারা যখন তা (প্রতিশ্রুত শাস্তি) কাছাকাছি দেখবে তখন কাফেরদের মুখমণ্ডল মলিন হয়ে যাবে আর (তখন) বলা হবে, “তোমরা তো এটাই চাচ্ছিলে।” ",
  "বল, “তোমরা আমাকে বল তো, আল্লাহ যদি আমাকে ও আমার সঙ্গীদেরকে ধ্বংস করে দেন অথবা আমাদের প্রতি অনুগ্রহ করেন, (যে কোন অবস্থায়) কাফেরদেরকে কঠিন শাস্তি থেকে কে রক্ষা করবে?” (তাদের তো কোন রেহাই নেই।) ",
  "বল, “তিনি পরম করুণাময়; আমরা তাঁকে বিশ্বাস করি এবং তাঁর ওপর ভরসা করি। তোমরা অচিরেই জানবে, কে স্পষ্ট বিভ্রান্তির মধ্যে রয়েছে।” ",
  "বল, “তোমরা আমাকে বল তো, যদি তোমাদের (সব) পানি ভূগর্ভে চলে যায়, তাহলে (আল্লাহ ছাড়া) তোমাদের জন্য পানির প্রবাহ কে নিয়ে আসবে?”",
  "নূন [পবিত্র কোরআনে কোন কোন সূরার শুরুতে শব্দসংক্ষেপের আদলে সন্নিবেশিত এ জাতীয় বিচ্ছিন্ন হরফমালার প্রকৃত তাৎপর্য আল্লাহ ছাড়া কেউ জানে না]। কলমের শপথ এবং (এর দ্বারা) তারা (ফেরেশতারা) যা লিখে রাখে তার শপথ! ",
  "তুমি তোমার প্রভুর কৃপায় পাগল নও। ",
  "তোমার জন্য রয়েছে এক নিরবচ্ছিন্ন পুরস্কার। ",
  "আর তুমি এক মহান চরিত্রের অধিকারী। ",
  "তুমি শিগগিরই দেখবে এবং তারাও দেখবে, ",
  "তোমাদের মধ্যে কে পাগল। ",
  "নিশ্চয়ই তোমার প্রভু ভাল জানেন কে তাঁর পথ থেকে বিচ্যুত, এবং তিনি এও ভাল জানেন কারা হেদায়েতপ্রাপ্ত। ",
  "সুতরাং তুমি অবিশ্বাসীদের কথামতো চলবে না। ",
  "তারা চায়, তুমি (তাদেরকে) তোষামোদ করো, তাহলে তারাও (তোমাকে) তোষামোদ করবে। ",
  "তুমি এমন ব্যক্তিরও কথামতো চলবে না, যে অধিক শপথকারী, ইতর, ",
  "গীবতকারী, কুৎসা রটনাকারী, ",
  "ভাল কাজে বাধাদানকারী, সীমালংঘনকারী, পাপী, ",
  "বদমেজাজ এবং সর্বোপরি বেজন্মা; ",
  "এই বিবেচনায় যে, তার ধনবল ও জনবল আছে। ",
  "যখন তার কাছে আমার আয়াতসমূহ পাঠ করা হয়, তখন সে বলে, “(এ তো) আগের দিনের লোকদের কেস্‌সা-কাহিনি।” ",
  "আমি তার শুঁড়ে (নাকে) দাগ দিয়ে দেব। ",
  "আমি তো তাদেরকে পরীক্ষা করেছি, যেমন পরীক্ষা করেছিলাম বাগান-ওয়ালাদেরকে, যখন তারা শপথ করেছিল যে, তারা সকালে সেই বাগানের ফল আহরণ করবে; ",
  "তারা জ্ঞইনশাআল্লাহ (আল্লাহ যদি চান)ঞ্চ বলছিল না। ",
  "অতঃপর (রাতে) তারা যখন ঘুমিয়ে ছিল, তখন বাগানটির ওপর তোমার প্রভুর পক্ষ থেকে এক বিপর্যয় নেমে এল। ",
  "ফলে তা (অগ্নিদগ্ধ হয়ে) রাতের মত (কালো) হয়ে গেল। ",
  "সকালে তারা একে অপরকে ডাক দিল ",
  "(আর বলল,) “ফল আহরণ করতে হলে তোমরা সকাল সকাল তোমাদের ক্ষেতে চল।” ",
  "তারপর তারা চুপে চুপে এ কথা বলতে বলতে (ক্ষেতের দিকে) চলল, ",
  "“আজ যেন কিছুতেই কোন মিসকীন (অভাবী মানুষ) তোমাদের কাছে বাগানে না ঢোকে।” ",
  "তারা (অভাবী মানুষদেরকে) বিরত রাখতে সক্ষম হবে মনে করে (ফল আহরণের উদ্দেশ্যে) সকালে (বাগানের দিকে) রওয়ানা হল। ",
  "কিন্তু যখন তারা (অগ্নিদগ্ধ) বাগান দেখল তখন বলল, “নিশ্চয়ই আমরা ভুল পথে এসেছি।” ",
  "“বরং আমরা (ফল থেকে) বঞ্চিত হয়েছি।” ",
  "তাদের মধ্যে শ্রেষ্ঠ ব্যক্তি বলল, “আমি তোমাদেরকে (জ্ঞইনশাআল্লাহঞ্চ বলতে) বলেছিলাম না? (এখনো) তোমরা আল্লাহর পবিত্রতা ও মহিমা ঘোষণা করছ না কেন?” ",
  "তখন তারা বলল, “আমরা আমাদের প্রভুর পবিত্রতা ও মহিমা ঘোষণা করছি। আসলে আমরা অন্যায়কারী ছিলাম।” ",
  "অতঃপর তারা একে অন্যের প্রতি দোষারোপ করতে শুরু করল। ",
  "তারা বলল, “হায় আফসোস! আমরা তো সীমালংঘনকারী ছিলাম।” ",
  "“(আমাদের অপরাধ ক্ষমা করলে) আমাদের প্রভু হয়তো এই বাগানের পরিবর্তে আমাদেরকে এর চেয়েও ভাল কোন বাগান দেবেন। আমরা আমাদের প্রভুর কাছে (এমনই) আশা করছি।” ",
  "শাস্তি এমনই হয়ে থাকে। আর পরকালের শাস্তি তো আরো বড়। যদি তারা জানত!\n",
  "মোত্তাকীদের জন্য তাদের প্রভুর কাছে রয়েছে সুখের জান্নাত। ",
  "আমি কি মুসলিমদেরকে অপরাধীদের মত গণ্য করব? ",
  "তোমাদের কী হল? কেমন বিচার করছ তোমরা? ",
  "নাকি তোমাদের কোন কিতাব আছে যাতে তোমরা পাঠ করো (দেখতে পাও) ",
  "যে, তাতে তোমাদের জন্য তাই আছে যা তোমরা পছন্দ করো? ",
  "নাকি আমার কাছ থেকে কেয়ামত পর্যন্ত (এই মর্মে) তোমাদের শপথ (নেওয়া) আছে যে, তোমরা যা সিদ্ধান্ত নেবে তাই পাবে। ",
  "তাদেরকে জিজ্ঞাসা করো, তাদের মধ্যে এর জিম্মাদার কে? ",
  "নাকি তাদের কোন শরীক (আল্লাহ ব্যতীত উপাস্য) আছে? তাহলে তারা তাদের (সেই) শরীকদেরকে নিয়ে আসুক, যদি তারা সত্যবাদী হয়। ",
  "(সেদিনের কথা স্মরণ করো) যেদিন পায়ের নলা উন্মোচিত হবে (কঠিন অবস্থার সৃষ্টি হবে) এবং লোকদেরকে সেজদা করতে বলা হবে, কিন্তু অবিশ্বাসীরা (সেজদা করতে) পারবে না। ",
  "তাদের দৃষ্টি অবনত থাকবে এবং লাঞ্ছনা তাদেরকে আচ্ছন্ন করবে। তারা যখন (দুনিয়ার জীবনে) সুস্থ অবস্থায় ছিল তখনও তাদেরকে সেজদা করতে বলা হত (কিন্তু তারা তা করেনি)। ",
  "অতএব, যারা এই বাণী অবিশ্বাস করে তাদেরকে আমার হাতে ছেড়ে দাও। আমি তাদেরকে ধীরে ধীরে এমনভাবে পাকড়াও করব যে, তারা জানতেই পারবে না। ",
  "তাদেরকে আমি অবকাশ দেব। আমার কৌশল খুব মজবুত। ",
  "নাকি তাদের কাছে তুমি কোন মজুরি চাও, যার জন্য (যা পরিশোধ করতে) তারা ঋণগ্রস্ত হয়ে পড়ে? ",
  "নাকি তাদের কাছে অদৃশ্যের জ্ঞান আছে, যা তারা লিখে রাখে? ",
  "অতএব, তুমি তোমার প্রভুর নির্দেশের জন্য ধৈর্য ধর এবং মাছওয়ালার (ইউনুস নবীর) মত (অধৈর্য) হয়ো না, যখন সে (মাছের পেটে) বিষণ্ন অবস্থায় (আমাকে) ডেকেছিল। ",
  "যদি তার কাছে তার প্রভুর অনুগ্রহ এসে না পড়ত তাহলে তো সে নিন্দিত অবস্থায় উন্মুক্ত প্রান্তরে নিক্ষিপ্ত হত। ",
  "অতঃপর তার প্রভু তাকে মনোনীত (পছন্দ) করেছেন এবং তাকে সৎকর্মশীলদের অন্তর্ভুক্ত করেছেন। ",
  "কাফেররা যখন কোরআন শোনে তখন তারা তাদের দৃষ্টি দ্বারা তোমাকে স্খলিত করার উপক্রম করে (অর্থাৎ তোমার দিকে এমন বিদ্বেষপূর্ণ দৃষ্টিতে তাকায় যে, পারলে তোমাকে আছাড় দিয়ে ফেলে দেয়) আর বলে, “এ তো একটা পাগল”। ",
  "অথচ তা (কোরআন) বিশ্বজগতের জন্য এক মহান উপদেশ বৈ নয়।",
  "অবশ্যম্ভাবী ব্যাপার (মহাপ্রলয়), ",
  "কি সেই অবশ্যম্ভাবী ব্যাপার? ",
  "তুমি কি জান সেই অবশ্যম্ভাবী ব্যাপারটা কি? ",
  "ছামূদ ও আদ সমপ্রদায় মহাপ্রলয়কে মিথ্যা বলেছিল। ",
  "ছামূদকে তো বজ্র দ্বারা ধ্বংস করা হয়েছিল। ",
  "আর আদকে ধ্বংস করা হয়েছিল এক প্রচণ্ড ঝড়ো হাওয়া দ্বারা। ",
  "তাদের ওপর আল্লাহ তা কঠিনভাবে (অথবা একাধারে) সাত রাত ও আট দিন বহাল রেখেছিলেন। তুমি (তখন সেখানে থাকলে) দেখতে, মানুষগুলো (মরে) মাটিতে পড়ে আছে; যেন তারা শূন্যগর্ভ খেজুরগাছের কাণ্ড। ",
  "তুমি কি তাদের কোন অবশিষ্টাংশ (চিহ্ন) দেখতে পাও? ",
  "ফেরাউন, তার পূর্বে যারা ছিল তারা এবং উল্টিয়ে-দেওয়া জনপদগুলো (জনপদের অধিবাসীরা) পাপ করেছিল। ",
  "তারা তাদের প্রভুর দূতকে অমান্য করেছিল। যার জন্য তিনি তাদেরকে কঠোরভাবে পাকড়াও করেছিলেন (কঠিন শাস্তি দিয়েছিলেন)। ",
  "(নূহের প্লাবনে) যখন পানি বেড়ে গিয়েছিল (জলোচ্ছ্বাস হয়েছিল), তখন আমি তোমাদেরকে (তৎকালীন ঈমানদার লোকদেরকে) নৌকায় আরোহণ করিয়েছিলাম; ",
  "যাতে সে ঘটনা তোমাদের জন্য একটি শিক্ষার বিষয় হয় এবং শ্রবণকারী কান তা শুনে রাখে। ",
  "যখন শিঙ্গায় একবার (প্রথমবার) ফুঁ দেওয়া হবে ",
  "এবং জমিন ও পাহাড়সমূহ (স্থানচ্যুত করে) ওপরে ওঠানো হবে ও একবারেই চূর্ণ-বিচূর্ণ করে দেওয়া হবে, ",
  "সেদিন কেয়ামত সংঘটিত হবে ",
  "এবং আসমান বিদীর্ণ হবে; আর সেদিন তা দুর্বল থাকবে। ",
  "ফেরেশতারা থাকবে আসমানের প্রান্তদেশে। আটজন (ফেরেশতা) সেদিন তোমার প্রভুর আরশকে তাদের ওপরে তুলে ধরবে। ",
  "সেদিন তোমাদেরকে (বিচারের জন্য) উপস্থিত করা হবে, তোমাদের কোন গোপন তথ্যই আর গোপন থাকবে না। ",
  "যার আমলনামা তার ডান হাতে দেওয়া হবে সে (অন্যদেরকে) বলবে, “এই নাও আমার আমলনামা, পড়ে দেখ। ",
  "আমি জানতাম যে, আমাকে আমার হিসাবের সম্মুখীন হতে হবে।” ",
  "অতএব, সে সুখী জীবন যাপন করবে; ",
  "উচ্চ (মর্যাদাপূর্ণ) জান্নাতে; ",
  "যার ফলসমূহ থাকবে হাতের কাছে (নিচু ডালে)। ",
  "(জান্নাতীদেরকে বলা হবে) বিগত দিনে তোমরা যা কিছু (সৎকাজ) করেছো, তার ফলস্বরূপ (এখানে) তৃপ্তি সহকারে খাও আর পান কর। ",
  "কিন্তু যার আমলনামা তার বাম হাতে দেওয়া হবে সে বলবে, “হায়, (কত ভাল হত) যদি আমাকে আমার আমলনামা না দেওয়া হত!” ",
  "“আমি যদি আমার হিসাব না জানতাম! ",
  "হায়, আমার মৃত্যুই যদি আমার শেষ হত! ",
  "আমার সম্পদ আমার কোনই কাজে আসল না। ",
  "আমার ক্ষমতাও তো শেষ হয়ে গেল।” ",
  "(ফেরেশতাদেরকে বলা হবে) তাকে ধর ও তার গলায় বেড়ি পরিয়ে দাও। ",
  "তারপর তাকে (জাহান্নামের) জ্বলন্ত আগুনে নিক্ষেপ কর। ",
  "তারপর তাকে সত্তর গজ লম্বা একটি শিকলে বেঁধে রাখ। ",
  "সে মহান আল্লাহকে বিশ্বাস করত না ",
  "এবং মিসকীনকে খাওয়াতে উৎসাহ দিত না। ",
  "তাই আজ এখানে তার কোন বান্ধব নেই। ",
  "(তার জন্য) কোন খাদ্যও নেই, একমাত্র পুঁজ ছাড়া। ",
  "যা কেবল অপরাধীরাই খাবে।\n",
  "আমি সেইসব বস্তুর শপথ করে বলছি, যা তোমরা দেখতে পাও ",
  "এবং যা তোমরা দেখতে পাও না! ",
  "নিশ্চয়ই এই কোরআন এক সম্মানিত দূতের (জিব্‌রাঈলের অথবা মুহাম্মাদের) কথা (যা সে আল্লাহর কাছ থেকে নিয়ে এসেছে)। ",
  "এটা কোন কবির কথা নয়; তোমরা খুব কমই বিশ্বাস কর। ",
  "(এটা) কোন গণকেরও কথা নয়; তোমরা খুব কমই চিন্তা করো (অথবা উপদেশ গ্রহণ করো)। ",
  "এটা বিশ্বপ্রভুর কাছ থেকে অবতীর্ণ। ",
  "সে (মুহাম্মাদ) যদি আমার নামে কোন কথা বানিয়ে বলত ",
  "তবে অবশ্যই আমি তার ডান হাত ধরে ফেলতাম। ",
  "তারপর অবশ্যই তার হৃদয়তন্ত্রী (মহাধমনী) কেটে দিতাম। ",
  "তখন তোমাদের কেউ তাকে রক্ষা করতে পারত না। ",
  "এই কোরআন মোত্তাকীদের জন্য অবশ্যই একটি উপদেশ। ",
  "আমি তো জানি, তোমাদের মধ্যে কেউ কেউ (এর প্রতি) মিথ্যা আরোপ করবে। ",
  "আর কাফেরদের জন্য তো এটা একটি অনুতাপের কারণ। ",
  "(তবে) এটা নিশ্চিত সত্য। ",
  "অতএব, তুমি তোমার মহান প্রভুর নামের পবিত্রতা ও মহিমা ঘোষণা কর।",
  "এক প্রশ্নকারী শাস্তি সম্পর্কে প্রশ্ন করল, যা নেমে আসবে ",
  "কাফেরদের ওপর, যাকে কেউ প্রতিহত করতে পারবে না। ",
  "(যা আসবে ঊর্ধ্বারোহণের) সিঁড়ির অধিকারী আল্লাহর পক্ষ থেকে। ",
  "তাঁর (আরশের) দিকে ফেরেশতারা ও (পবিত্র) আত্মা (জিবরাঈল) আরোহণ করে থাকে। (কাফেরদের ওপর ঐ শাস্তি নেমে আসবে) এমন এক দিন (কেয়ামতের দিন), যার পরিমাণ হবে (দুনিয়ার সময় গণনার হিসাবে) পঞ্চাশ হাজার বছর। ",
  "অতএব, তুমি ভালভাবে ধৈর্যধারণ কর। ",
  "তারা তাকে (ঐ শাস্তিকে) দূরে মনে করছে, ",
  "কিন্তু আমি তা কাছে দেখছি। ",
  "যেদিন (শাস্তি আসবে সেদিন) আসমান হবে গলিত তামার মত, ",
  "পর্বতগুলো হবে পশমের (টুকরার) মত ",
  "এবং বন্ধু বন্ধুকে (তার খবর) জিজ্ঞাসা করবে না। ",
  "(যদিও) তাদের পরস্পর পরস্পরকে দেখানো হবে। (অর্থাৎ সবাই সবাইকে দেখলেও কেউ কারো খোঁজ-খবর নেবে না।) পাপী ব্যক্তি সেদিনের শাস্তি থেকে বাঁচার জন্য মুক্তিপণ দিতে চাইবে নিজের ছেলেদের দ্বারা, ",
  "নিজের স্ত্রী দ্বারা, নিজের ভাই দ্বারা ",
  "নিজের আত্মীয়-স্বজন দ্বারা, যারা তাকে আশ্রয় দিত ",
  "এবং পৃথিবীর সকলের দ্বারা; তারপর সে নিজেকে রক্ষা করবে। (অর্থাৎ এদের সকলের দ্বারা মুক্তিপণ দিয়ে হলেও নিজেকে শাস্তি থেকে রক্ষা করতে চাইবে।) ",
  "তা হবে না; একেবারে জ্বলন্ত আগুন, ",
  "যা দেহের চামড়া তুলে নেবে। ",
  "সে (জাহান্নামের আগুন) সেই লোককে ডাকবে, যে (সত্যকে) এড়িয়ে গিয়েছিল, (সত্য থেকে) মুখ ফিরিয়ে নিয়েছিল ",
  "এবং (সম্পদ) সংগ্রহ ও সংরক্ষণ করেছিল। ",
  "মানুষ সৃষ্টিগতভাবে বড় অধৈর্য। ",
  "যখন সে খারাপ অবস্থায় পড়ে তখন ঘাবড়ে যায়, ",
  "আর যখন তার অবস্থা ভাল হয় তখন কার্পণ্য করে। ",
  "তবে এর ব্যতিক্রম হল (সেই) নামাযীরা, ",
  "যারা তাদের নামাযে সর্বদা নিয়মিত (কখনও নামায ছাড়ে না); ",
  "যাদের সম্পদে নির্দিষ্ট হক (ন্যায্য অধিকার) আছে ",
  "যাচ্ঞাকারী ও বঞ্চিত ব্যক্তির জন্য; ",
  "যারা প্রতিদানের দিনকে সত্য বলে বিশ্বাস করে; ",
  "যারা তাদের প্রভুর শাস্তিকে ভয় করে; ",
  "আসলেই তাদের প্রভুর শাস্তি থেকে কেউ নিরাপদ নয়; ",
  "যারা তাদের যৌনাঙ্গ সংযত রাখে, ",
  "তাদের স্ত্রী কিংবা মালিকানাধীন দাসীদের সঙ্গে (যৌনকর্ম) ছাড়া, কেননা সে ক্ষেত্রে তারা দোষমুক্ত; ",
  "কিন্তু যারা এদের ব্যতীত অন্যদেরকে কামনা করে তারাই সীমালংঘনকারী; ",
  "যারা তাদের আমানত ও ওয়াদা রক্ষা করে; ",
  "যারা (সঠিকভাবে) তাদের সাক্ষ্যদান সম্পন্ন করে; ",
  "এবং যারা তাদের নামাযের প্রতি য.বান থাকে। ",
  "এরাই সম্মানের সাথে জান্নাতে স্থান পাবে। \n",
  "অতএব, কাফেরদের কি হল যে, তারা তোমার দিকে ছুটে আসছে, ",
  "ডান দিক থেকে ও বাম দিক থেকে, দলে দলে! ",
  "তাদের প্রত্যেকেই কি আশা করে যে, তাকে সুখের জান্নাতে প্রবেশ করানো হবে? ",
  "কখনও নয়, আমি তাদেরকে যা থেকে সৃষ্টি করেছি তা তারা জানে। ",
  "আমি (সূর্য) উদিত হওয়ার ও অস্ত যাওয়ার স্থানসমূহের প্রভুর (অর্থাৎ আমার নিজের) শপথ করে বলছি! নিশ্চয়ই আমি সক্ষম ",
  "তাদের পরিবর্তে তাদের চেয়ে ভাল মানুষ সৃষ্টি করতে; আর আমি (তাতে) পশ্চাব্দর্তী (কারো চেয়ে পেছনে) নই। ",
  "অতএব, তাদেরকে (অসার কথা) বলতে ও খেলতামাশা করতে দাও, যতক্ষণ না তারা তাদের সেই (কেয়ামতের) দিনটির সাথে সাক্ষাৎ করে, যার ওয়াদা তাদেরকে দেওয়া হচ্ছে। ",
  "সেদিন তারা কবর থেকে দ্রুত বের হবে; (মনে হবে) যেন তারা কোন লক্ষ্যের (অথবা প্রতিমার) দিকে ছুটছে, ",
  "এমন অবস্থায় যে তাদের দৃষ্টি অবনত থাকবে ও লাঞ্ছনা তাদেরকে আচ্ছন্ন করবে। এটাই সেই দিন, যার ওয়াদা তাদের সাথে করা হত। ",
  "আমি নূহকে তার সমপ্রদায়ের কাছে বলে পাঠিয়েছিলাম, “কঠিন শাস্তি আসার আগে তোমার সমপ্রদায়কে সতর্ক কর।” ",
  "সে বলেছিল, “হে আমার সমপ্রদায়! তোমাদের জন্য আমি এক স্পষ্ট সতর্ককারী। ",
  "তোমরা আল্লাহর ইবাদত করো, তাঁকে ভয় করো এবং আমার আনুগত্য করো; ",
  "তাহলে তিনি তোমাদের পাপসমূহ ক্ষমা করবেন এবং তোমাদেরকে এক নির্দিষ্ট সময় পর্যন্ত অবকাশ দেবেন। আল্লাহর (নির্দিষ্ট) সময় যখন এসে যায় তখন তা আর বিলম্বিত করা হয় না; তোমরা যদি (তা) জানতে!” ",
  "সে বলেছিল, “হে আমার প্রভু! আমি তো আমার সমপ্রদায়কে দিনরাত ডেকেছি, ",
  "কিন্তু আমার ডাক শুনে তারা (হেদায়েতের পথে আসার পরিবর্তে) আরো বেশি পলায়নপর হয়েছে।” ",
  "“আমি যখনই তাদেরকে ডেকেছি, যাতে তুমি তাদেরকে ক্ষমা করো, তখনই তারা (শুনতে না চেয়ে) কানে আঙ্গুল দিয়ে রেখেছে, কাপড় দিয়ে নিজেদেরকে ঢেকে রেখেছে, (অন্যায়ের ওপর) জিদ ধরে থেকেছে এবং দারুণ অহঙ্কার করেছে।” ",
  "“অতঃপর আমি তাদেরকে প্রকাশ্যে ডাক দিয়েছি; ",
  "তারপর তাদেরকে জনসমক্ষে আহবান জানিয়েছি এবং গোপনেও আবেদন করেছি। ",
  "বলেছি: তোমরা তোমাদের প্রভুর কাছে ক্ষমা চাও, নিশ্চয়ই তিনি পরম ক্ষমাশীল।” ",
  "“তাহলে তিনি তোমাদের জন্য আকাশ থেকে প্রচুর বৃষ্টি বর্ষণ করবেন; ",
  "ধন-সম্পদ ও সন্তান-সন্ততি দ্বারা তোমাদের শক্তিবৃদ্ধি করবেন এবং তোমাদের জন্য বাগ-বাগিচা ও নদ-নদী বানিয়ে দেবেন।” ",
  "তোমাদের কী হল যে, তোমরা আল্লাহর মর্যাদা চাচ্ছ না (অর্থাৎ আল্লাহর নির্দেশ পালনের মাধ্যমে তাঁর যথার্থ মর্যাদা দিতে কিংবা তাঁর কাছ থেকে মর্যাদা পেতে চাচ্ছ না)! ",
  "অথচ তিনি তোমাদেরকে (প্রথমে বীর্য, তারপর জমাটবদ্ধ রক্ত, তারপর মাংসপিণ্ড ইত্যাদি) বিভিন্ন পর্যায়ে সৃষ্টি করেছেন। ",
  "তোমরা কি দেখনি, আল্লাহ কীভাবে স্তরে স্তরে সাত আসমান সৃষ্টি করেছেন? ",
  "এবং তার মাঝে চনদ্রকে আলো ও সূর্যকে প্রদীপ বানিয়েছেন? ",
  "আল্লাহ তোমাদেরকে ভূমি থেকে উদ্‌গত করেছেন (মাটি থেকে সৃষ্টি করেছেন)। ",
  "(মৃত্যুর পর) তিনি আবার তোমাদেরকে তাতে ফিরিয়ে নেবেন এবং (হাশরের দিন সেখান থেকে) বের করবেন। ",
  "আল্লাহ তোমাদের জন্য ভূমিকে বিছানা (বিছানার মত সমান ও প্রশস্ত) বানিয়েছেন; ",
  "যাতে তোমরা তার প্রশস্ত রাস্তায় পথ চলতে পার।\n",
  "নূহ বলল, “প্রভু! ওরা (আমার লোকেরা) আমার কথা অমান্য করেছে এবং এমন ব্যক্তির অনুসরণ করেছে যার ধন-সম্পদ ও সন্তান-সন্ততি কেবল তার ক্ষতিই বৃদ্ধি করেছে। ",
  "আর তারা এক বড় চক্রান্ত করেছে।” ",
  "“তারা বলেছে: তোমরা তোমাদের দেব-দেবীকে কখনও ত্যাগ করো না; ত্যাগ করো না ওয়াদ্‌ কিংবা সুওয়াজ্ঞকে; অথবা ইয়াগূছ, ইয়াজ্ঞঊক ও নাস্‌রকে।",
  "অথচ তারা অনেককেই পথভ্রষ্ট করেছে। (অতএব, হে প্রভু!) তুমি এই জালেমদের পথভ্রষ্টতাই বাড়িয়ে দাও।” ",
  "তাদের পাপের কারণেই তাদেরকে ডুবিয়ে দেওয়া হয়েছিল এবং পরে আগুনে ঢুকিয়ে দেওয়া হয়েছে। অতঃপর তারা নিজেদের জন্য আল্লাহ ব্যতীত (আর) সাহায্যকারী পায়নি। ",
  "নূহ বলল, “হে আমার প্রভু! কোন কাফের অধিবাসীকে পৃথিবীতে জীবিত রেখো না। ",
  "তুমি যদি তাদেরকে জীবিত রাখ, তাহলে তারা তোমার বান্দাদেরকে বিপথগামী করবে এবং শুধু পাপাচারী কাফের জন্ম দেবে।” ",
  "“হে আমার প্রভু! আমাকে, আমার পিতামাতাকে, আমার ঘরে ঈমানের সাথে যে প্রবেশ করে তাকে এবং সব ঈমানদার পুরুষ ও নারীকে ক্ষমা করো; আর জালেমদের শুধু ধ্বংসই বাড়িয়ে দাও।”",
  "বল, “আমাকে ওহীর মাধ্যমে জানানো হয়েছে যে, একদল জ্বিন কান পেতে (কোরআন) শুনেছে আর বলেছে, “আমরা এক বিস্ময়কর কোরআন শুনেছি, ",
  "যা (সকলকে) সৎপথ প্রদর্শন করে; তাই আমরা তা বিশ্বাস করেছি। আমরা আমাদের প্রভুর সাথে কাউকে শরীক করব না। ",
  "উচ্চ হোক আমাদের প্রভুর মর্যাদা! তিনি কোন সঙ্গিনী (প.ী) কিংবা কোন সন্তান গ্রহণ করেন নি।” ",
  "“আমাদের নির্বোধেরা আল্লাহ সম্পর্কে অসংযত মিথ্যা বলত; ",
  "অথচ আমরা মনে করেছিলাম যে, মানুষ ও জ্বিন আল্লাহ সম্পর্কে মিথ্যা বলবে না।” ",
  "“কতক মানুষ ছিল, যারা কতক জ্বিনের কাছে আশ্রয় নিত; ফলে এই জ্বিনেরা ঐ মানুষগুলোর পাপ ও অন্যায় আরো বাড়িয়ে দিয়েছিল। ",
  "তারা মনে করেছিল, যেমন তোমরাও মনে করো যে, আল্লাহ কাউকে পুনরুত্থিত করবেন না।” ",
  "“আমরা আসমানে গিয়ে তার (আসমানের) তথ্য সংগ্রহ করতে চেয়েছিলাম, কিন্তু তাকে কঠোর প্রহরা ও উল্কায় পরিপূর্ণ দেখতে পেয়েছি। ",
  "আমরা আসমানের বিভিন্ন স্থানে (সেখানকার কথাবার্তা) শোনার জন্য বসতাম, কিন্তু এখন কেউ (তা) শুনতে চাইলে সে তার জন্য প্রস্তুত-রাখা উল্কা দেখতে পাবে।” ",
  "“আমরা জানি না, পৃথিবীর অধিবাসীদের অমঙ্গল চাওয়া হয়েছে, না তাদের প্রভু তাদের হেদায়েত চেয়েছেন।” ",
  "“আমাদের মধ্যে কতক আছে সৎকর্মপরায়ণ আর কতক তার ব্যতিক্রম। আমরা হলাম নানান মতের অনুসারী বিভিন্ন দল।” ",
  "“আমরা মনে করেছি (বুঝতে পেরেছি) যে, আমরা পৃথিবীতে আল্লাহকে পরাস্ত করতে (অর্থাৎ তাঁর শাস্তি থেকে বাঁচতে) পারব না এবং পালিয়েও তাঁকে পরাস্ত করতে পারব না।” ",
  "“আমরা যখন হেদায়েতের কথা শুনেছি তখন তা বিশ্বাস করেছি। যে তার প্রভুকে বিশ্বাস করে সে কোন ক্ষতি কিংবা জুলুমের আশঙ্কা করে না।” ",
  "“আমাদের মধ্যে (আল্লাহর কাছে) আত্মসমর্পণকারীরাও আছে, আবার আমাদের মধ্যে বিপথগামীরাও আছে।” যারা আত্মসমর্পণ করেছে তারাই সঠিক পথ খুঁজে নিয়েছে। ",
  "আর যারা বিপথগামী, তারা হবে জাহান্নামের জ্বালানি। ",
  "আর (ওহীর মাধ্যমে আরো যা যা জানানো হয়েছে তা) এই যে, তারা যদি (সঠিক) পথে থাকত তাহলে আমি (আল্লাহ) তাদেরকে প্রচুর পানি দ্বারা সিক্ত করতাম (তাদের জন্য পর্যাপ্ত বৃষ্টি বর্ষণ করতাম), ",
  "যাতে এর দ্বারা তাদেরকে পরীক্ষা করতে পারি। আর যে লোক তার প্রভুর অভিজ্ঞান (কোরআন) থেকে মুখ ফিরিয়ে নেয়, তিনি তাকে কঠিন শাস্তির মধ্যে (জাহান্নামে) প্রবেশ করাবেন। ",
  "আর মসজিদসমূহ আল্লাহরই (এবাদতের) জন্য; অতএব, তোমরা আল্লাহর সাথে কাউকে ডেকো না। ",
  "আর আল্লাহর বান্দা (রসূল) যখন তাঁকে ডাকার জন্য (নামাযে) দাঁড়াল, তখন তারা যেন তার কাছে হুমড়ি খেয়ে পড়ল।\n",
  "বল, “আমি কেবল আমার প্রভুকেই ডাকি এবং তাঁর সাথে কাউকে শরীক করি না।” ",
  "বল, “আমার ক্ষমতা নেই তোমাদের কোন ক্ষতি করার কিংবা তোমাদেরকে সৎপথে আনার।” ",
  "বল, “আমাকে কেউ আল্লাহর শাস্তি থেকে রক্ষা করতে পারবে না এবং তিনি ব্যতীত আমি কোন আশ্রয়স্থলও পাব না (যদি তাঁর আদেশ না মানি)।” ",
  "আমার কাজ শুধু আল্লাহর পক্ষ থেকে (তাঁর দ্বীন) প্রচার করা ও তাঁর বার্তা পৌঁছে দেওয়া। আর আল্লাহ ও তাঁর রসূলকে যে অমান্য করে, তার জন্য রয়েছে জাহান্নামের আগুন। তারা তার মধ্যে অনন্তকাল থাকবে। ",
  "একসময় তারা যখন তাদের প্রতিশ্রুত শাস্তি দেখবে, তখন জানতে পারবে, কে সাহায্যকারীর দিক থেকে দুর্বল আর সংখ্যায় কম। ",
  "বল, “আমি জানিনা, তোমাদের প্রতিশ্রুত শাস্তি কি নিকটবর্তী, না আমার প্রভু তার জন্য কোন (দূরবর্তী) মেয়াদ ঠিক করবেন।” ",
  "তিনি গায়েব (অদৃশ্যের খবর) জানেন এবং স্বীয় গায়েবের খবর কারো কাছে প্রকাশ করেন না, ",
  "তাঁর মনোনীত কোন রসূল ব্যতীত। সে ক্ষেত্রে তিনি তার সামনে ও পেছনে প্রহরার ব্যবস্থা করেন, ",
  "যেন জানতে পারেন (দেখতে পান) যে, তারা (রসূলেরা) তাদের প্রভুর বার্তা পৌঁছে দিয়েছে। তাদের কাছে যা আছে তা তিনি বেষ্টন করে আছেন (স্বীয় জ্ঞানের আওতাধীন করেছেন) এবং সবকিছুই গুনে গুনে হিসাব রেখেছেন।",
  "হে বস্ত্রাবৃত (নবী)!",
  "রাতে জেগে থাক (রাত জেগে এবাদত করো), একটু সময় ব্যতীত; ",
  "রাতের অর্ধেক, অথবা তার থেকেও একটু কমাও; ",
  "কিংবা তার চেয়ে (কিছু) বাড়াও; আর স্পষ্ট ও সুন্দরভাবে কোরআন তেলাওয়াত কর। ",
  "আমি তোমার ওপর এক ভারী (গুরুত্বপূর্ণ) বাণী নাযিল করব। ",
  "রাতে ওঠা (এবাদতের জন্য জাগ্রত হওয়া) শক্তভাবে (প্রবৃত্তিকে) দমনে এবং সঠিকভাবে (দোয়া, তেলাওয়াত ইত্যাদি) উচ্চারণে সহায়ক। ",
  "দিনের বেলায় তো তোমার দীর্ঘ কর্মব্যস্ততা আছে। ",
  "(তাই) তোমার প্রভুর নাম স্মরণ করো এবং তাঁর প্রতি বেশি করে একাগ্র হও। ",
  "তিনি পূর্ব ও পশ্চিমের প্রভু; তিনি ছাড়া কোন উপাস্য নেই; অতএব, কর্মবিধায়করূপে তাঁকেই গ্রহণ কর। ",
  "আর তারা (অবিশ্বাসীরা) যা বলে তাতে ধৈর্যধারণ করো এবং তাদেরকে সুন্দরভাবে (যথাবিহিত) বর্জন কর। ",
  "বিলাসসামগ্রীর অধিকারী অবিশ্বাসীদেরকে আমার হাতে ছেড়ে দাও এবং তাদেরকে কিছুটা অবকাশ দাও। ",
  "(তাদের জন্য) আমার কাছে আছে শৃংখল, তী\\ আগুন, ",
  "গলায় আটকে-পড়া খাদ্য ও যন্ত্রণাদায়ক শাস্তি। ",
  "(সেই কেয়ামতের দিনে) যেদিন ভূমি আর পাহাড় কেঁপে উঠবে এবং পাহাড়গুলো বালির বহমান স্তুপে পরিণত হবে। ",
  "আমি তোমাদের কাছে একজন রসূল পাঠিয়েছি, যে তোমাদের জন্য সাক্ষী হবে; যেমন ফেরাউনের কাছেও একজন রসূল পাঠিয়েছিলাম। ",
  "কিন্তু ফেরাউন সেই রসূলের কথা অমান্য করেছিল; তাই আমি তাকে কঠিনভাবে ধরেছিলাম (কঠিন শাস্তি দিয়েছিলাম)। ",
  "অতএব, তোমরা যদি কুফরি করো তাহলে সেই (কেয়ামতের) দিনে কীভাবে (শাস্তি থেকে) রক্ষা পাবে, যা বালকদেরকে বৃদ্ধ করে দেবে? ",
  "সেদিন আসমান ফাটলযুক্ত হবে। তাঁর ওয়াদা বাস্তবায়িত হবেই। ",
  "এটা নিশ্চয়ই একটা উপদেশ। অতএব, যার ইচ্ছা সে যেন তার প্রভুকে পাওয়ার পথ ধরে।\n",
  "তোমার প্রভু তো জানেন যে, তুমি (কখনও) রাতের প্রায় তিন ভাগের দুই ভাগ, (কখনও) অর্ধেক এবং (কখনও) তিন ভাগের এক ভাগ জেগে থাক (জেগে ইবাদত করো); তোমার সঙ্গীদের একটি দলও (তাই করে)। আল্লাহই রাত ও দিন পরিমাপ করেন। তিনি জানেন, তোমরা তার (পূর্ণ) হিসাব রাখতে পারবে না (সারারাত জাগতে পারবে না); তাই তিনি তোমাদের প্রতি সদয় হয়েছেন। কাজেই কোরআন যতটুকু (পাঠ করা) সহজ হয়, তোমরা ততটুকু পাঠ কর। তিনি জানেন, তোমাদের মধ্যে কেউ কেউ অসুস্থ থাকবে, কেউ কেউ আল্লাহর অনুগ্রহ (জীবিকা) সন্ধান করতে জমিনে ঘুরে বেড়াবে, কেউ কেউ আবার আল্লাহর পথে লড়াই (জেহাদ) করবে; কাজেই তা যতটুকু (পাঠ করা) সহজ হয় ততটুকু পাঠ করো; আর নামায কায়েম করো, যাকাত দাও এবং আল্লাহকে উত্তম ঋণ দাও। তোমরা নিজেদের জন্য ভাল যা কিছু অদ্ধ্বিম পাঠাবে, তা আল্লাহর কাছে এমন অবস্থায় পাবে যে, তা আরো ভাল এবং পুরস্কার হিসেবে আরো বড়। আর আল্লাহর কাছে ক্ষমা চাও। নিশ্চয়ই আল্লাহ ক্ষমাশীল, পরম দয়ালু।",
  "হে বস্ত্রাচ্ছাদিত (নবী)!",
  "ওঠ এবং (লোকদেরকে) সতর্ক কর। ",
  "তোমার প্রভুর গৌরব বর্ণনা কর। ",
  "তোমার পোশাক পবিত্র রাখ। ",
  "অপবিত্রতা (মূর্তিপূজা) পরিহার কর। ",
  "অধিক পাওয়ার উদ্দেশ্যে কিছু দান করো না। ",
  "আর তোমার প্রভুর জন্য ধৈর্যধারণ কর। ",
  "যখন শিঙ্গায় ফুঁ দেওয়া হবে, ",
  "সে দিনটি হবে একটি কঠিন দিন, ",
  "কাফেরদের জন্য, সহজ (দিন) নয়। ",
  "যে ব্যক্তিকে আমি একাকী (ধন-সম্পদ ও সন্তান-সন্ততিবিহীন) সৃষ্টি করেছি তাকে (অর্থাৎ সেই ওয়ালীদ ইবনে মুগীরাকে) আমার হাতে ছেড়ে দাও। ",
  "আমি তাকে দান করেছি বিপুল ধন-সম্পদ ",
  "ও কাছে অবস্থানকারী পুত্রবর্গ; ",
  "আর তাকে বেশ সচ্ছলতা দান করেছি। ",
  "তারপরও সে চায়, তাকে আমি আরো বেশি দেই। ",
  "কিছুতেই নয়, সে তো আমার নিদর্শনসমূহের বিরুদ্ধাচারী। ",
  "আমি তাকে (জাহান্নামে) একটি পিচ্ছিল পাহাড়ে আরোহণ করতে বাধ্য করব (অথবা এক কঠিন শাস্তির সম্মুখীন করব)। ",
  "সে চিন্তা করল আর সিদ্ধান্ত নিল। ",
  "সে ধ্বংস হোক! কেমন করে সে (অমন) সিদ্ধান্ত নিল! ",
  "আবার সে ধ্বংস হোক! কেমন করে সে (অমন) সিদ্ধান্ত নিল! ",
  "তারপর সে তাকালো, ",
  "অতঃপর ভ্রূকুটি করল ও বিকৃত মুখভঙ্গি করল। ",
  "তারপর পিঠ ফিরিয়ে চলে গেল ও দম্ভ প্রকাশ করল। ",
  "তারপর বলল, “এ তো প্রাচীনকাল থেকে চলে আসা এক যাদু ছাড়া কিছু নয়।” ",
  "“এ তো মানুষেরই কথা।” ",
  "আমি তাকে জাহান্নামের আগুনে নিক্ষেপ করব। ",
  "তুমি কি জান, জাহান্নামের আগুন কি (কত ভয়ংকর)? ",
  "(তা জাহান্নামের বাসিন্দাকে) রাখবেও না, ছাড়বেও না; ",
  "মানুষ দগ্ধকারী। ",
  "এর প্রহরায় রয়েছে উনিশজন (ফেরেশতা)। ",
  "আমি ফেরেশতাদেরকেই জাহান্নামের প্রহরী করেছি। আর তাদের এই সংখ্যা নির্ধারণ করেছি কেবল কাফেরদেরকে পরীক্ষা করার জন্যই; যাতে কিতাবীদের প্রত্যয় জন্মে, মুমিনদের ঈমান বৃদ্ধি পায়, কিতাবী ও মুমিনরা সন্দেহ পোষণ না করে এবং যাদের অন্তরে (কপটতার) ব্যাধি আছে তারা আর কাফেররা বলে, “আল্লাহ এই (অভিনব) উদাহরণ দ্বারা কি বোঝাতে চেয়েছেন?” এভাবে আল্লাহ যাকে ইচ্ছা পথভ্রষ্ট করেন এবং যাকে ইচ্ছা সৎপথ দেখান। আর তোমার প্রভুর বাহিনী সম্পর্কে কেবল তিনিই জানেন। এটা (জাহান্নামের এই বর্ণনা) বস্তুত মানুষের জন্য এক সতর্কবাণী।\n",
  "কখনও নয়; চনেদ্রর শপথ! ",
  "রাতের শপথ, যখন তা চলে যায়! ",
  "এবং প্রভাতের শপথ, যখন তা উদ্ভাসিত হয়! ",
  "নিশ্চয়ই তা (জাহান্নাম) গুরুতর বিষয়সমূহের একটি; ",
  "মানুষের জন্য এক সতর্কবাণীস্বরূপ; ",
  "তার জন্য, যে তোমাদের মধ্যে সামনে যেতে (সৎকাজ করতে) অথবা পেছনে থাকতে (পাপাচারে লিপ্ত থাকতে) চায়। ",
  "প্রত্যেকেই তার কৃতকর্মের দায়ে আবদ্ধ; ",
  "ডানদিকের লোকেরা (সৎকর্মশীল মুমিনরা) ব্যতীত; ",
  "তারা থাকবে জান্নাতে; (সেখানে তারা) একে অপরের কাছে জানতে চাইবে, ",
  "অপরাধীদের সম্পর্কে; ",
  "(তারা তাদেরকে জিজ্ঞাসা করবে,) “কোন্‌ কাজ তোমাদেরকে জাহান্নামে নিয়ে এল?” ",
  "তারা বলবে, “আমরা নামায পড়তাম না, ",
  "মিসকীনকে খাবার দিতাম না, ",
  "অহেতুক সমালোচনাকারীদের সাথে (মিলে) অহেতুক সমালোচনা করতাম ",
  "এবং বিচারের দিনকে মিথ্যা বলতাম। ",
  "এই অবস্থায়ই আমাদের নিশ্চিত পরিণতি (মৃত্যু) এসে গিয়েছিল।” ",
  "ফলে, সুপারিশকারীদের সুপারিশ তাদের কোন উপকারে আসবে না। ",
  "তাদের কী হয়েছে যে, উপদেশ (গ্রহণ) থেকে মুখ ফিরিয়ে নেয়? ",
  "যেন তারা ভয় পেয়ে পলায়নকারী গাধা, ",
  "যারা কোন সিংহের ভয়ে পালিয়ে এসেছে। ",
  "বরং তাদের প্রত্যেকেই (যেন) চায় যে, তাকে উন্মুক্ত আসমানি কিতাব দেওয়া হোক। ",
  "কখনও নয়; আসলে তারা পরকালকে ভয় করে না। ",
  "কখনও নয়; নিশ্চয়ই এটি (এই কোরআন) একটি উপদেশ। ",
  "অতএব, যে চায় সে যেন এ থেকে উপদেশ গ্রহণ করে। ",
  "তবে আল্লাহ চাইলেই কেবল তারা উপদেশ গ্রহণ করবে। তিনিই ভয় করার হকদার ও ক্ষমার মালিক।",
  "আমি কেয়ামতের দিনের শপথ করছি, ",
  "শপথ করছি তিরস্কারকারী আত্মার! ",
  "মানুষ কি মনে করে যে, (তার মরার পর) আমি তার হাড়গুলো একত্রিত করব না? ",
  "হ্যাঁ, আমি তার আঙ্গুলের ডগা পর্যন্ত ঠিকভাবে লাগাতে সক্ষম। ",
  "বরং মানুষ তার সামনের (ভবিষ্যৎ) জীবনেও পাপ করতে চায়। ",
  "সে প্রশ্ন করে, “কেয়ামতের দিন কবে (আসবে)?” ",
  "(কেয়ামতের প্রাক্কালে) যখন দৃষ্টি ধাঁধিয়ে যাবে, ",
  "চনেদ্র গ্রহণ লাগবে ",
  "এবং সূর্য ও চনদ্রকে একত্রিত করা হবে (অথবা একইরকম আলোবিহীন করা হবে), ",
  "সেদিন মানুষ বলবে, “কোথায় আছে পলায়নের জায়গা?” ",
  "না না, কোন আশ্রয়স্থল নেই। ",
  "তোমার প্রভুর কাছেই হবে সেদিন বিশ্রামস্থল। ",
  "মানুষকে সেদিন জানিয়ে দেওয়া হবে সে যা সামনে পাঠিয়েছে ও (যা) পেছনে রেখে এসেছে। (অর্থাৎ তার সব কাজ তাকে অবহিত করা হবে।) ",
  "বরং মানুষ নিজেই তার সবকিছু দেখতে পাবে। ",
  "যদিও সে তার (খারাপ কাজ ঢাকার জন্য) অজুহাত পেশ করতে চাইবে। ",
  "কোরআন নিয়ে তাড়াহুড়া করার জন্য তুমি তার সাথে সাথে তোমার জিহবা নেড়ো না। (দ্রুত জিহবা সঞ্চালন করে তাড়াহুড়া করে কোরআনের আয়াত মুখস্থ করার জন্য অস্থির হয়ো না।) ",
  "এর সংগ্রহ ও পাঠের ব্যবস্থা করা আমারই দায়িত্ব। ",
  "অতএব, আমি যখন তা (জিবরাঈলের মাধ্যমে) পাঠ করি তখন তুমি এর পাঠ অনুসরণ করো (জিবরাঈলের পাঠের অনুসরণে তা পাঠ করো)। ",
  "এরপর তা বুঝিয়ে দেওয়ার দায়িত্ব আমারই। ",
  "না না, তোমরা বরং (অযথা) পার্থিব জীবনটাকেই ভালবাস ",
  "আর পরকালকে উপেক্ষা কর। ",
  "সেদিন কতক চেহারা হবে উজ্জ্বল, ",
  "তারা তাদের প্রভুর দিকে তাকাবে। ",
  "আর কতক চেহারা হবে গোমড়া (অনুজ্জ্বল), ",
  "তারা ধারণা (আশংকা) করবে যে, তাদের ওপর এক বিপর্যয় নেমে আসবে। ",
  "কখনও নয়; যখন (মুমূর্ষু ব্যক্তির) প্রাণ গলার কাছে আসবে ",
  "এবং বলা হবে, “কে সুস্থ (রক্ষা) করবে?” ",
  "আর সে বুঝতে পারবে যে, এটাই বিদায়ের সময়; ",
  "এবং (এক) পা (আরেক) পায়ের সাথে জড়িয়ে যাবে, ",
  "সেদিন তোমার প্রভুর দিকেই হবে (সবকিছুর) গতিপথ।\n",
  "সে (সত্যকে) বিশ্বাস করেনি, নামাযও পড়েনি; ",
  "বরং অবিশ্বাস করেছে ও মুখ ফিরিয়ে নিয়েছে। ",
  "অতঃপর দম্ভভরে তার পরিবার-পরিজনের কাছে চলে গিয়েছে। ",
  "(হে অবিশ্বাসী!) তোমার দুর্ভোগের পর দুর্ভোগ হোক! ",
  "আবারো তোমার দুর্ভোগের পর দুর্ভোগ হোক! ",
  "মানুষ কি মনে করে যে, তাকে বৃথাই ছেড়ে দেওয়া হবে? ",
  "সে কি (মায়ের গর্ভাশয়ে) নিক্ষিপ্ত একফোঁটা বীর্য ছিল না? ",
  "অতঃপর সে ছিল (মাতৃগর্ভে) একটি ঝুলন্ত রক্তপিণ্ড, তারপর আল্লাহ তাকে সৃষ্টি করেছেন এবং সুন্দর আকার দিয়েছেন। ",
  "তারপর তার থেকে দুই লিঙ্গ— পুরুষ ও নারী সৃষ্টি করেছেন। ",
  "এই সৃষ্টিকর্তা (আল্লাহ) কি মৃতদেরকে জীবিত করতে সক্ষম নন?",
  "মানুুষের ওপর কি এমন একটা সময় যায়নি, যখন সে কোন উল্লেখযোগ্য বস্তু ছিল না? ",
  "আমি তো মিশ্র বীর্যের একটি ফোঁটা থেকে মানুষ সৃষ্টি করেছি, তাকে পরীক্ষা করব বলে; তাই তাকে শ্রবণশক্তিসম্পন্ন ও দৃষ্টিশক্তিসম্পন্ন করেছি। ",
  "আমি তাকে পথ দেখিয়ে দিয়েছি; এখন (তার ইচ্ছায়) হয় সে কৃতজ্ঞ হবে, না হয় অকৃতজ্ঞ। ",
  "আমি কাফেরদের জন্য শিকল, বেড়ি ও জ্বলন্ত আগুন প্রস্তুত রেখেছি। ",
  "সৎকর্মশীলরা এমন এক পেয়ালা থেকে পান করবে যাতে (যার শরাবে) কাফূরের মিশ্রণ থাকবে। ",
  "এমন একটি ঝরনা যা থেকে আল্লাহর বান্দারা পান করবে এবং তারাই একে যথাযথভাবে (নিজেদের সুবিধামত) প্রবাহিত করবে। ",
  "তারা (তাদের) মানত পূরণ করে (কর্তব্য পালন করে) এবং এমন একটি দিনকে ভয় করে যার অনিষ্ট হবে ব্যাপক। ",
  "তারা খাদ্যের প্রতি ভালবাসা সত্ত্বেও (অথবা আল্লাহর প্রতি ভালবাসার জন্য) মিসকীন, ইয়াতীম ও বন্দীকে খাদ্য দান করে। ",
  "(আর বলে,) “আমরা কেবল আল্লাহর সন্তুষ্টির জন্যই তোমাদেরকে খাওয়াই, (এর জন্য) তোমাদের কাছ থেকে কোন প্রতিদান কিংবা কৃতজ্ঞতা চাই না। ",
  "আমরা আমাদের প্রভুর কাছ থেকে এক কঠোর ও বিপদময় দিনের ভয় করি।” ",
  "তাই আল্লাহ তাদেরকে সেদিনের অনিষ্ট থেকে রক্ষা করবেন এবং তাদেরকে সজীবতা ও আনন্দ দান করবেন। ",
  "আর জান্নাত ও রেশমী পোশাক দ্বারা তিনি তাদের ধৈর্যধারণের পুরস্কার দেবেন। ",
  "তারা সেখানে গদির ওপর হেলান দিয়ে বসবে। সেখানে তারা সূর্য (সূর্যের প্রচণ্ড তাপ) কিংবা তী\\ ঠাণ্ডা দেখতে পাবে না। ",
  "জান্নাতের (গাছের) ছায়া তাদের ওপর নুয়ে থাকবে (ছায়া দেবার জন্য গাছগুলো তাদের ওপর নুয়ে আসবে) এবং তার ফলমূল তাদের নাগালের মধ্যে নিচে ঝুলিয়ে রাখা হবে। ",
  "তাদের মাঝে পরিবেশন করা হবে (খাদ্য ও পানীয় ভরা) রুপোর পাত্র ও কাঁচের পানপাত্র; ",
  "রুপোর তৈরী কাঁচের মত (স্বচ্ছ)। পরিবেশনকারীরা সঠিকভাবে সেগুলোর পরিমাপ ঠিক করবে। ",
  "সেখানে তাদেরকে এমন পেয়ালা পান করতে দেওয়া হবে, যাতে (যার পানীয়তে) আদার মিশ্রণ থাকবে। ",
  "সেখানকার (জান্নাতের) একটি ঝরনা, যার নাম সালসাবীল। ",
  "তাদের মাঝে (এসব) পরিবেশন করবে চিরতরুণ বালকেরা। তুমি তাদেরকে দেখলে ছড়ানো মুক্তা মনে করবে। ",
  "তুমি যখন সেখানটা দেখবে তখন (আল্লাহর) এক নেয়ামত ও বিরাট এক রাজ্য দেখতে পাবে। ",
  "তাদের গায়ে থাকবে সবুজ পাতলা রেশমী বস্ত্র ও নকশা-করা পুরু রেশমী কাপড়। অলংকার হিসেবে তাদেরকে পরানো হবে রুপোর কংকন। আর তাদের প্রভু তাদেরকে পান করাবেন পবিত্র (বিশুদ্ধ) পানীয়। ",
  "(তাদেরকে বলা হবে:) “এটা তোমাদের পুরস্কার; আর তোমাদের প্রচেষ্টা গৃহীত হয়েছে।” \n",
  "আমিই তোমার ওপর পর্যায়ক্রমে কোরআন নাযিল করেছি। ",
  "অতএব, তোমার প্রভুর নির্দেশের জন্য ধৈর্য ধর এবং তাদের কোন পাপী কিংবা অবিশ্বাসীর আনুগত্য করো না। ",
  "সকাল-সন্ধ্যা তোমার প্রভুর নাম স্মরণ কর। ",
  "রাতের কিছু অংশে তাঁর উদ্দেশ্যে সেজদা করো এবং রাতের দীর্ঘ সময় ধরে তাঁর পবিত্রতা ও মহিমা বর্ণনা কর। ",
  "এরা (এই অবিশ্বাসীরা) তো বর্তমান পার্থিব জীবনকেই ভালবাসে এবং এক কঠিন দিনকে তাদের পেছনে ফেলে রাখে (উপেক্ষা করে)। ",
  "আমিই তাদেরকে সৃষ্টি করেছি এবং তাদের গঠন মজবুত করেছি। আবার আমি যখন ইচ্ছা করব তখন তাদের পরিবর্তে তাদের মতই আরেকদলকে নিয়ে আসব (সৃষ্টি করব)। ",
  "নিশ্চয়ই এটা একটা উপদেশ; অতএব, যে চায় সে যেন তার প্রভুর দিকের পথ অবলম্বন করে। ",
  "আল্লাহ না চাইলে তোমরা (কোন কিছু) চাইবে না। নিশ্চয়ই আল্লাহ মহাজ্ঞানী, পরম প্রজ্ঞাবান। ",
  "তিনি যাকে ইচ্ছা স্বীয় অনুগ্রহের অন্তর্ভুক্ত করেন। আর জালেমদের জন্য তো প্রস্তুত রেখেছেন যন্ত্রণাদায়ক শাস্তি।",
  "শপথ কল্যাণের জন্য প্রেরিত বাতাসের, ",
  "প্রবল বেগে বয়ে-যাওয়া ঝড়ো হাওয়ার, ",
  "মেঘ ছড়িয়ে-দেওয়া বাতাসের, ",
  "ন্যায়-অন্যায়ের পার্থক্যকারী (কোরআনের) আয়াতসমূহের, ",
  "এবং নবী-রসূলদের কাছে ওহী নিয়ে-আসা ফেরেশতাদের— ",
  "অজুহাতের সুযোগ বন্ধ করার জন্য অথবা সতর্ক করার জন্য! ",
  "তোমাদেরকে যে প্রতিশ্রুতি দেওয়া হচ্ছে, অবশ্যই তা বাস্তবায়িত হবে। ",
  "যখন তারকাদেরকে আলোকবিহীন করা হবে, ",
  "যখন আকাশ বিদীর্ণ করা হবে, ",
  "যখন পাহাড়-পর্বত বিচূর্ণ করা হবে ",
  "এবং যখন রসূলগণকে নির্ধারিত সময়ে একত্রিত করা হবে; ",
  "কোন্‌ দিনের জন্য এসব বিষয় স্থগিত রাখা হয়েছে? ",
  "(নিশ্চয়ই) শেষ বিচারের দিনের জন্য। ",
  "তুমি কি জান, শেষ বিচারের দিন কি? ",
  "সেদিন অবিশ্বাসকারীদের জন্য বড় দুর্ভোগ রয়েছে। ",
  "আমি কি পূর্ববর্তীদেরকে ধ্বংস করিনি? ",
  "অতঃপর পরবর্তীদেরকে তাদের অনুগামী করব (পরবর্তীদের সাথেও একই আচরণ করব)। ",
  "অপরাধীদের সাথে আমি এমনই করে থাকি। ",
  "সেদিন (কেয়ামতের দিন) অবিশ্বাসীদের জন্য বড় দুর্ভোগ রয়েছে। ",
  "আমি কি তোমাদেরকে এক ঘৃণিত পানি (বীর্য) থেকে সৃষ্টি করিনি? ",
  "তারপর তা এক নিরাপদ স্থানে (মাতৃগর্ভে) রেখেছি, ",
  "এক নির্দিষ্ট কাল পর্যন্ত, ",
  "তারপর আমি পরিমাপ করেছি (পরিমাপমত সৃষ্টি করেছি)। কত উত্তম পরিমাপকারী আমি! ",
  "সেদিন অবিশ্বাসীদের জন্য বড় দুর্ভোগ রয়েছে। ",
  "আমি কি ভূমিকে রাখার পাত্র করিনি ",
  "জীবিত ও মৃতদেরকে (রাখার)? ",
  "তাতে আমি সুদৃঢ় উঁচু পর্বতমালা স্থাপন করেছি এবং তোমাদেরকে সুমিষ্ট পানি পান করতে দিয়েছি। ",
  "সেদিন অবিশ্বাসীদের জন্য বড় দুর্ভোগ রয়েছে। ",
  "তোমরা যা অবিশ্বাস করতে তার দিকেই (সেই জাহান্নামের দিকেই) চল। ",
  "তিন শাখাবিশিষ্ট ছায়ার দিকে (জাহান্নামের আগুন থেকে নির্গত তিন কুণ্ডলীবিশিষ্ট ধোঁয়ার দিকে) চল, ",
  "যা শীতল নয় এবং অগ্নিশিখার তাপ থেকে রক্ষা পেতে কাজে আসে না। ",
  "এই জাহান্নাম প্রাসাদের মত বড় বড় অগ্নিস্ফুলিংগ নিক্ষেপ করবে ",
  "যেন তা হলুদ উষ্ট্রীর পাল। ",
  "সেদিন অবিশ্বাসীদের জন্য বড় দুর্ভোগ রয়েছে। ",
  "এদিন তারা কথা বলবে না ",
  "এবং তাদেরকে ওযর পেশ করার অনুমতি দেওয়া হবে না। ",
  "সেদিন অবিশ্বাসীদের জন্য বড় দুর্ভোগ রয়েছে। ",
  "এদিনই শেষ বিচারের দিন। আমি তোমাদেরকে ও পূর্ববর্তীদেরকে একত্রিত করেছি। ",
  "যদি তোমাদের কোন কৌশল থাকে তাহলে আমার সাথে কৌশল কর।  ",
  "সেদিন অবিশ্বাসীদের জন্য বড় দুর্ভোগ রয়েছে।\n",
  "মোত্তাকীরা থাকবে ছায়া ও ঝরনার মধ্যে ",
  "এবং তাদের আকাংক্ষিত ফলমূলের মধ্যে। (তাদেরকে এমন জায়গায় রাখা হবে যেখানে গাছের ছায়া, ঝরনা ও তাদের পছন্দের ফলমূল থাকবে।) ",
  "(তাদেরকে বলা হবে:) “নিজেদের কর্মের পুরস্কারস্বরূপ তোমরা তৃপ্তির সাথে পানাহার কর।” ",
  "আমি এভাবেই সৎকর্মশীলদেরকে পুরস্কৃত করি। ",
  "সেদিন অবিশ্বাসীদের জন্য বড় দুর্ভোগ রয়েছে। ",
  "তোমরা অল্প কিছুদিন খাও ও ভোগ কর। নিশ্চয়ই তোমরা অপরাধী। ",
  "সেদিন অবিশ্বাসীদের জন্য বড় দুর্ভোগ রয়েছে। ",
  "যখন তাদেরকে বলা হয়, “রুকু করো” তখন তারা রুকু করে না। (অর্থাৎ তাদেরকে নামায পড়তে বলা হলে তারা তা করে না।) ",
  "সেদিন অবিশ্বাসীদের জন্য বড় দুর্ভোগ রয়েছে। ",
  "তাহলে তারা এই কোরআনের পরে আর কোন্‌ কথায় বিশ্বাস করবে?",
  "তারা কোন্‌ ব্যাপারে একে অপরকে জিজ্ঞাসা করছে? ",
  "সেই বিরাট সংবাদটির ব্যাপারে, ",
  "যা নিয়ে তাদের মধ্যে মতানৈক্য রয়েছে। ",
  "না না, শিগগিরই তারা জানবে! ",
  "আবার (বলি) না না, শিগগিরই তারা জানবে! ",
  "আমি কি জমিনকে বিছানা বানাইনি? ",
  "আর পর্বতসমূহকে পেরেক? ",
  "আমি তোমাদেরকে জোড়া জোড়া সৃষ্টি করেছি; ",
  "তোমাদের ঘুমকে বিশ্রামের বস্তু বানিয়েছি; ",
  "রাতকে আবরণ বানিয়েছি; ",
  "দিনকে জীবিকা আহরণের সময় করেছি; ",
  "তোমাদের (মাথার) ওপর সুদৃঢ় সাত আসমান নির্মাণ করেছি ",
  "এবং (তাতে) একটি প্রাজ্জে্বল প্রদীপ (সূর্য) দিয়েছি। ",
  "আমি বৃষ্টিবাহী মেঘমালা থেকে প্রচুর পানি বর্ষণ করেছি, ",
  "তার দ্বারা উৎপন্ন করার জন্য শস্য, উদ্ভিদ ",
  "ও ঘন গাছপালাবিশিষ্ট বাগান। ",
  "নিশ্চয়ই বিচারের দিন নির্ধারিত আছে। ",
  "যেদিন শিঙ্গায় ফুঁ দেওয়া হবে আর তোমরা দলে দলে আসবে, ",
  "আসমান খুলে দেওয়া হবে আর তাতে অনেক দরজা হবে ",
  "এবং পর্বতসমূহকে স্থানচ্যুত করা হবে আর তা মরীচিকায় পরিণত হবে। ",
  "জাহান্নাম তো অপেক্ষায় থাকবে, ",
  "সীমালংঘনকারীদের প্রত্যাবর্তনস্থলরূপে; ",
  "সেখানে তারা যুগ যুগ ধরে বাস করবে। ",
  "সেখানে তারা কোন ঠাণ্ডা (বস্তু) কিংবা কোন পানীয় আস্বাদন করবে না; ",
  "ফুটন্ত পানি ও পুঁজ ব্যতীত; ",
  "(নিজেদের কর্মের) পরিপূর্ণ প্রতিফলস্বরূপ। ",
  "তারা হিসাবের আশা করত না। ",
  "আর আমার আয়াতসমূহ একেবারে অবিশ্বাস করত। ",
  "আমি সবকিছুই লিখিতভাবে সংরক্ষণ করেছি। ",
  "অতএব, তোমরা (শাস্তির) স্বাদ গ্রহণ করো; আমি কেবল তোমাদের শাস্তিই বাড়িয়ে দেব।\n",
  "মোত্তাকীদের জন্য এক বিরাট সাফল্য (জান্নাত) রয়েছে। ",
  "বাগান, আঙ্গুর, ",
  "সমবয়স্কা উন্নতবক্ষা (পূর্ণযৌবনা) তরুণী ",
  "ও (শরাবের) পরিপূর্ণ  পেয়ালা। ",
  "সেখানে তারা কোন নিরর্থক ও মিথ্যা কথা শোনবে না। ",
  "তোমার প্রভুর পক্ষ থেকে পুুরস্কার ও হিসাবমাফিক (যথোচিত) দানস্বরূপ; ",
  "যিনি আসমান ও জমিন এবং তার মধ্যবর্তী সবকিছুর প্রভু, পরম করুণাময়; (কেয়ামতে) তারা তাঁর সাথে (তাঁর অনুমতি ছাড়া) কথা বলার অধিকারী হবে না। ",
  "যেদিন রূহ (জিবরাঈল) ও (অন্য) ফেরেশতারা সারিবদ্ধভাবে দাঁড়াবে; দয়াময় আল্লাহ যাকে (কথা বলার) অনুমতি দেবেন সে ব্যতীত অন্যরা কথা বলবে না এবং সে সত্যই বলবে। ",
  "সেটা সত্য দিন; অতএব, যার ইচ্ছা সে তার প্রভুর কাছে আশ্রয় নিতে পারে। ",
  "আমি তোমাদেরকে এক নিকটবর্তী শাস্তি সম্পর্কে সতর্ক করলাম; যেদিন মানুষ তার কৃতকর্ম দেখতে পাবে এবং কাফের বলবে, “হায়, আমি যদি মাটি হয়ে যেতাম!”",
  "শপথ সেই ফেরেশতাদের, যারা কষ্ট দিয়ে (খারাপ লোকদের) প্রাণ টেনে বের করে (জানকবজ করে); ",
  "সেই ফেরেশতাদের, যারা মৃদুভাবে (ভাল লোকদের) প্রাণের বাঁধন খুলে দেয়; ",
  "সেই ফেরেশতাদের অথবা গ্রহ-নক্ষত্রের, যারা দ্রুতগতিতে (আকাশে) সাঁতার কাটে (ভেসে বেড়ায়); ",
  "সেই ফেরেশতাদের অথবা তারকাদের কিংবা ঘোড়াদের, যারা দ্রুতবেগে এগিয়ে যায়; ",
  "এবং সেই ফেরেশতাদের, যারা কর্মপরিকল্পনা গ্রহণ করে (অথবা কাজ সুসম্পন্ন করে)! ",
  "যেদিন (সবকিছু) প্রকম্পিত করবে প্রকম্পিতকারী (প্রথম শিঙ্গা\u0026নি), ",
  "তার পরেই আসবে পরবর্তীটা (দ্বিতীয় শিঙ্গা\u0026নি), ",
  "সেদিন কতিপয় (মানুষের) অন্তর অস্থির থাকবে। ",
  "তাদের দৃষ্টি থাকবে নিচের দিকে। ",
  "তারা বলে, “আমাদেরকে সত্যই কি আগের অবস্থায় ফিরিয়ে নেওয়া হবে? ",
  "আমরা যখন ক্ষয়প্রাপ্ত হাড় হয়ে যাব তখনো? (আমাদের হাড়গোড় পর্যন্ত পচে ক্ষয় হয়ে যাওয়ার পরও?)” ",
  "তারা বলে, “তাহলে তো সেটা হবে এক ক্ষতিকর প্রত্যাবর্তন!” ",
  "তবে একটিমাত্র বিকট আওয়াজ হবে; ",
  "আর তখনি তারা (কবর থেকে) ভূপৃষ্ঠে উঠে আসবে। ",
  "মূসার ঘটনা কি তোমার জানা আছে? ",
  "যখন তার প্রভু তাকে পবিত্র তুওয়া উপত্যকায় সম্বোধন করে বলেছিলেন, ",
  "“ফেরাউনের কাছে যাও, সে তো (অপরাধের) সীমা ছাড়িয়ে গেছে, ",
  "গিয়ে বল: তোমার কি ভাল হওয়ার ইচ্ছা আছে? ",
  "আমি কি তোমাকে তোমার প্রভুর দিকে পথ দেখাব, যাতে তুমি (তাঁকে) ভয় করো?” ",
  "অতঃপর সে তাকে মহানিদর্শন (মোজেযা) দেখালো। ",
  "কিন্তু সে অবিশ্বাস করল ও অবাধ্য হল। ",
  "তারপর সে অপপ্রয়াস চালানোর জন্য প্রস্থান করল। ",
  "তারপর জনসমাবেশ করে ঘোষণা করল: ",
  "বলল, “আমিই তোমাদের সবচেয়ে বড় প্রভু।” ",
  "তাই আল্লাহ তাকে আখেরাত ও দুনিয়ার শাস্তি দ্বারা পাকড়াও করলেন। ",
  "যে (আল্লাহকে) ভয় করে তার জন্য নিশ্চয়ই এতে একটি (বড়) শিক্ষা রয়েছে। \n",
  "তোমাদেরকে সৃষ্টি করা বেশি কঠিন না আসমানকে, যা তিনি নির্মাণ করেছেন; ",
  "তিনি এর ছাদ উঁচু করেছেন এবং একে সুগঠিত করেছেন; ",
  "এর রাতকে তিনি অন্ধকারাচ্ছন্ন করেছেন এবং এর সকালের আলো উদ্ভাসিত করেছেন। ",
  "এর পরে তিনি জমিনকে বিছিয়ে দিয়েছেন। ",
  "তিনি তা থেকে তার পানি ও তৃণ বের করেছেন। ",
  "আর (তাতে) দৃঢ়ভাবে পাহাড়-পর্বত স্থাপন করেছেন, ",
  "তোমাদের ও তোমাদের পশুদের উপকারের জন্য। ",
  "কিন্তু যখন মহাবিপদ (প্রতিফল দিবস) উপস্থিত হবে, ",
  "সেদিন মানুষ তার প্রচেষ্টা (কৃতকর্ম) স্মরণ করবে ",
  "এবং জাহান্নামকে প্রকাশ্যে দেখানো হবে। ",
  "যে সীমালংঘন করেছে, ",
  "আর পার্থিব জীবনকে অগ্রাধিকার দিয়েছে, ",
  "তার বাসস্থান হবে জাহান্নাম। ",
  "আর যে তার প্রভুর সামনে দাঁড়ানোকে ভয় করেছে এবং কুপ্রবৃত্তি থেকে নিজেকে ফিরিয়ে রেখেছে, ",
  "তার বাসস্থান হবে জান্নাত। ",
  "তারা তোমাকে কেয়ামত সম্পর্কে জিজ্ঞাসা করে যে, তা কখন সংঘটিত হবে। ",
  "এর বর্ণনার সাথে তোমার কি সম্পর্ক? (অর্থাৎ এ সম্পর্কে কিছু বলার মত জ্ঞান তো তোমার নেই।) ",
  "এর চূড়ান্ত জ্ঞান রয়েছে তোমার প্রভুর কাছে। ",
  "এই কেয়ামতকে যে ভয় করে, তোমার কাজ কেবল তাকে সতর্ক করা। ",
  "যেদিন তারা তা দেখতে পাবে, সেদিন মনে হবে যেন দুনিয়ায় তারা মাত্র একটি সন্ধ্যা কিংবা একটি সকাল অবস্থান করেছে। ",
  "সে (রসূল) ভ্রূকুটি করল ও মুখ ফিরিয়ে নিল, ",
  "তার কাছে অন্ধ লোকটি (আব্দুল্লাহ ইবনে উম্মে মাকতূম) এসে পড়ায়।",
  "তুমি কেমন করে জানবে, সে হয়তো পরিশুদ্ধ হত; ",
  "অথবা উপদেশ গ্রহণ করত এবং এই উপদেশ তার উপকারে আসত। ",
  "যে লোক কারো পরোয়া করে না ",
  "তুমি তার দিকে মনোযোগ দিচ্ছ; ",
  "অথচ সে পরিশুদ্ধ না হলে তোমার কোন দায় নেই। ",
  "পক্ষান্তরে যে তোমার কাছে ছুটে এল, ",
  "আর তার মধ্যে (আল্লাহর) ভয়ও আছে, ",
  "তার দিকে তুমি মনোযোগ দিচ্ছ না। ",
  "না না, (এমন করা ঠিক নয়,) নিশ্চয়ই এটা একটা উপদেশ। ",
  "অতএব, যার ইচ্ছা সে তা স্মরণ রাখুক। ",
  "(তা লিখিত আছে) এমন গ্রন্থসমূহে যা সম্মানযোগ্য, ",
  "উচ্চ মর্যাদাসম্পন্ন ও পবিত্র; ",
  "এমন লেখকদের (ফেরেশতাদের) হাতে (লিখিত) ",
  "যারা সম্মানিত ও পুণ্যবান। ",
  "(অবিশ্বাসী) মানুষ ধ্বংস হোক! সে কত অকৃতজ্ঞ! ",
  "আল্লাহ তাকে কোন্‌ বস্তু থেকে সৃষ্টি করেছেন? ",
  "বীর্য থেকে; তিনি তাকে সৃষ্টি করেন ও পরিমিতভাবে গঠন করেন। ",
  "তারপর তার জন্য পথ সহজ করে দেন। ",
  "তারপর তার মৃত্যু ঘটান এবং তাকে কবরে পাঠান। ",
  "এরপর তিনি যখন চাইবেন তাকে (কবর থেকে) উঠাবেন। ",
  "না না, তিনি তাকে যা (করার) আদেশ দিয়েছেন সে তা সম্পন্ন করেনি। ",
  "মানুষ যেন তার খাদ্যের প্রতি লক্ষ্য করে, ",
  "আমি প্রচুর পরিমাণে পানি ঢেলে দেই (দান করি); ",
  "তারপর জমিনকে (শস্য উৎপাদনের জন্য) যথোচিতভাবে বিদীর্ণ করি; ",
  "এবং তাতে জন্মাই শস্য, ",
  "আঙ্গুর, শাক-সবজি, ",
  "যয়তুন (জলপাই), খেজুর, ",
  "ঘন গাছপালাবিশিষ্ট বাগান, ",
  "ফল ও ঘাস; ",
  "তোমাদের ও তোমাদের পশুদের ভোগের (বা উপকারের) জন্য। ",
  "অতঃপর যখন প্রচণ্ড শব্দ (কেয়ামত) এসে পড়বে, ",
  "সেদিন মানুষ পালাবে তার ভাই থেকে, ",
  "তার মা ও বাবা থেকে, ",
  "এবং তার স্ত্রী ও ছেলেমেয়েদের থেকে। ",
  "সেদিন প্রত্যেকটি মানুষেরই এমন এক অবস্থা হবে যা তাকে (অন্যদের থেকে) অমনোযোগী করে রাখবে। (অর্থাৎ সে শুধু নিজেকে নিয়েই ব্যস্ত থাকবে।) ",
  "কোন কোন মুখ (পুণ্যবানদের মুখমণ্ডল) থাকবে সেদিন উজ্জ্বল, ",
  "সহাস্য ও প্রফুল্ল। ",
  "এবং কোন কোন মুখ (পাপীদের মুখমণ্ডল) থাকবে সেদিন ধূলিমাখা (মলিন), ",
  "সেগুলোকে আচ্ছন্ন করবে অন্ধকার। ",
  "তারাই কাফের, পাপাচারী।",
  "যখন সূর্যকে আলোকবিহীন করা হবে, ",
  "যখন তারকাগুলো নিচে পড়ে যাবে, ",
  "যখন পাহাড়গুলোকে চলমান করা হবে, ",
  "যখন দশ মাসের গর্ভবতী উষ্ট্রীগুলোকে উপেক্ষা করা হবে, ",
  "যখন বন্য পশুদেরকে একত্রিত করা হবে, ",
  "যখন সমুদ্রগুলোকে উত্তাল করা হবে, ",
  "যখন আত্মাসমূহকে (যার যার দেহের সাথে) আবার সংযোজিত করা হবে, ",
  "যখন জীবন্ত দাফনকৃত কন্যাসন্তানকে জিজ্ঞাসা করা হবে: ",
  "কোন্‌ অপরাধে তাকে হত্যা করা হয়েছিল, ",
  "যখন আমলনামা খোলা হবে, ",
  "যখন আসমানকে স্থানচ্যুত (অথবা আবরণমুক্ত) করা হবে, ",
  "যখন জাহান্নামকে (জাহান্নামের আগুনকে) প্রজ্বলিত করা হবে ",
  "এবং যখন জান্নাতকে নিকটবর্তী করা হবে, ",
  "তখন (সেই কেয়ামতে) প্রত্যেকে যা উপস্থিত করেছে (যে কর্ম করেছে) তা জানতে পারবে। ",
  "আমি শপথ করছি নক্ষত্রগুলোর, যা পেছনে সরে যায়; ",
  "তারকাদের, যা চলমান ও অদৃশ্য হয়; ",
  "রাতের, যখন তা চলে যায় ",
  "এবং প্রভাতের, যখন তা উদিত হয়! ",
  "নিশ্চয়ই এটা (এই কোরআন) এক সম্মানিত দূতের (জিবরাঈলের আনীত) বাণী, ",
  "যে ক্ষমতার অধিকারী ও আরশের মালিকের (আল্লাহর) কাছে মর্যাদাবান, ",
  "সেখানকার (আসমানের) সকলের মান্যবর ও বিশ্বাসভাজন। ",
  "আর তোমাদের সাথী (নবী) পাগল নয়। ",
  "সে তো তাকে (জিবরাঈলকে) স্পষ্ট দিগন্তে দেখেছে। ",
  "সে অদৃশ্য বিষয় প্রকাশে কৃপণ নয়। (অর্থাৎ ওহীর বিষয় সে অকৃপণভাবে প্রকাশ করে থাকে।) ",
  "এটা কোন বিতাড়িত (অভিশপ্ত) শয়তানের কথা নয়। ",
  "অতএব, তোমরা যাও কোথায়? ",
  "এটা বিশ্ববাসীর জন্য এক উপদেশ বৈ নয়; ",
  "তার জন্য, যে তোমাদের মধ্যে সরল পথে চলতে চায়। ",
  "আর বিশ্বজগতের প্রভু আল্লাহ না চাইলে তোমরা (কিছু) চাইতে পার না।",
  "যখন আসমান ফেটে যাবে, ",
  "যখন তারকারা ছড়িয়ে পড়বে, ",
  "যখন সমুদ্রগুলোকে উত্তাল করে তোলা হবে ",
  "এবং যখন (মৃতদেরকে উঠানোর জন্য) কবরসমূহ ওলট-পালট করা হবে ",
  "তখন প্রত্যেকে জানবে, যা সে আগে পাঠিয়েছে আর (যা সে) পেছনে রেখে এসেছে (অর্থাৎ নিজের সব কাজ জানতে পারবে)। ",
  "হে মানুষ! কিসে তোমাকে বিভ্রান্ত করল তোমার মহানুভব প্রভু সম্পর্কে, ",
  "যিনি তোমাকে সৃষ্টি করেছেন, সুগঠিত করেছেন এবং সুষম করেছেন? ",
  "তিনি তোমাকে যে আকৃতিতে চেয়েছেন গঠন করেছেন। ",
  "না না, তোমরা বরং বিচারকে অবিশ্বাস করছ; ",
  "তবে তোমাদের ওপর অবশ্যই তত্ত্বাবধায়করা আছে (অর্থাৎ তোমাদের কাজকর্মের ওপর নজর রাখার জন্য ফেরেশতারা নিয়োজিত আছে); ",
  "সম্মানিত লেখকেরা; ",
  "যারা তোমরা যা করো, তা জানে (এবং তা লিখে রাখে)। ",
  "পুণ্যবানেরা থাকবে সুখে (জান্নাতে); ",
  "আর পাপীরা থাকবে জ্বলন্ত আগুনে (জাহান্নামে)। ",
  "তারা বিচারের দিন তাতে প্রবেশ করবে। ",
  "তারা সেখানে অনুপস্থিত থাকতে (সেখান থেকে পালিয়ে যেতে) পারবে না। ",
  "তুমি কি জান, বিচারের দিন কি? ",
  "আবারো (বলি), তুমি কি জান, বিচারের দিন কি? ",
  "(এ তো সেই দিন) যেদিন কেউ কারো জন্য কিছুই করতে পারবে না। (বরং) সেদিনের কর্তৃত্ব হবে একমাত্র আল্লাহর।",
  "দুর্ভোগ তাদের জন্য, যারা মাপে ও ওজনে কম দেয়; ",
  "যারা মানুষের কাছ থেকে যখন মেপে নেয় তখন পুরোপুরি নেয়; ",
  "আর যখন তাদেরকে মেপে কিংবা ওজন করে দেয় তখন কম দেয়। ",
  "তারা কি চিন্তা করে না যে, তাদেরকে আবার (কবর থেকে) উঠানো হবে ",
  "এক মহাদিবসে, ",
  "যেদিন মানুষ বিশ্বজগতের প্রভুর সামনে দাঁড়াবে? ",
  "না না (তারা মোটেও ঠিক কাজ করছে না), পাপীদের আমলনামা অবশ্যই সিজ্জীনে (সংরক্ষিত) আছে। ",
  "তুমি কি জান, সিজ্জীন কি? ",
  "(সিজ্জীন হল) সুলিখিত এক পুস্তক। ",
  "সেদিন অবিশ্বাসকারীদের জন্য অমঙ্গল রয়েছে; ",
  "যারা বিচারের দিনকে অবিশ্বাস করে। ",
  "তবে প্রত্যেক সীমালংঘনকারী, পাপীই কেবল তা অবিশ্বাস করে। ",
  "যখন তার কাছে আমার আয়াতসমূহ পাঠ করা হয় তখন সে বলে, “এ তো পূর্ববর্তীদের কেসসা-কাহিনি।” ",
  "কিছুতেই (তাদের কথা ঠিক) নয়, বরং তাদের কৃতকর্ম তাদের অন্তরে মরিচা ধরিয়ে দিয়েছে। ",
  "কিছুতেই (তাদের কথা ঠিক) নয়; সেদিন তারা তাদের প্রভু থেকে অবশ্যই আড়ালে থাকবে। (অর্থাৎ তারা কিছুতেই আল্লাহকে দেখতে পাবে না।) ",
  "অতঃপর অবশ্যই তারা জাহান্নামে প্রবেশ করবে। ",
  "তারপর (তাদেরকে) বলা হবে, “এটা তো তাই, যা তোমরা অবিশ্বাস করতে।” ",
  "না না (তারা মোটেও ঠিক কাজ করছে না), পুণ্যবানদের আমলনামা অবশ্যই ইল্লিয়্যীনে (সংরক্ষিত) আছে। ",
  "তুমি কি জান, ইল্লিয়্যীন কি? ",
  "(ইল্লিয়্যীন হল) সুলিখিত এক পুস্তক। ",
  "আল্লাহর নৈকট্যপ্রাপ্তরা (ফেরেশতারা) তা দেখে থাকে। ",
  "নিশ্চয়ই পুণ্যবানরা স্বাচ্ছন্দ্যে (জান্নাতে) থাকবে। ",
  "তারা পালঙ্কে বসে (সবকিছু) দেখবে। ",
  "তাদের চেহারায় তুমি স্বাচ্ছন্দ্যের সজীবতা দেখতে পাবে। ",
  "তাদেরকে সীলমোহরকৃত সুমধুর পানীয় পান করতে দেওয়া হবে; ",
  "যার সীলমোহর (অথবা সমাপ্তি) হবে কস্তুরীর ঘ্রাণ; অতএব, এর জন্য প্রতিযোগীদের প্রতিযোগিতা করা উচিত। ",
  "আর তার মিশ্রণ হবে তাসনীমের পানি। ",
  "এটা (জান্নাতের) একটি ঝরনা, যেখান থেকে আল্লাহর নৈকট্যপ্রাপ্ত বান্দারা পান করবে। ",
  "অপরাধীরা মুমিনদেরকে উপহাস করত। ",
  "তারা যখন তাদের পাশ দিয়ে যেত তখন (তাদের প্রতি কটাক্ষস্বরূপ) পরস্পর চোখ টিপত। ",
  "আর যখন নিজেদের পরিবার পরিজনের কাছে ফিরত তখন মজা করতে করতে ফিরত। ",
  "তারা যখন মুমিনদেরকে দেখত, তখন বলত, “এই লোকগুলো আসলেই বিভ্রান্ত।” ",
  "অথচ তাদেরকে তাদের তত্ত্বাবধায়ক হিসাবে পাঠানো হয়নি। ",
  "তবে আজ মুমিনরাই কাফেরদেরকে উপহাস করছে। ",
  "তারা পালঙ্কে বসে (সবকিছু) দেখছে। ",
  "কাফেররা (দুনিয়ায়) যা করত, তার প্রতিফল (এখন) পেয়েছে কি?",
  "যখন আসমান বিদীর্ণ হবে ",
  "ও তার প্রভুর আদেশ পালন করবে, এবং এটা তাকে করতেই হবে, ",
  "এবং যখন জমিনকে প্রসারিত করা হবে ",
  "আর সে তার ভিতরের সবকিছু বের করে দিয়ে শূন্য হয়ে যাবে ",
  "ও তার প্রভুর আদেশ পালন করবে, এবং এটা তাকে করতেই হবে (তখন প্রতিটি মানুষ তার কৃতকর্ম অবহিত হবে)। ",
  "হে মানুষ! তোমাকে তোমার প্রভুর কাছে পৌঁছাতে অনেক কষ্ট করতে হবে, তারপর তাঁর সাক্ষাৎ পাবে। ",
  "তখন যাকে তার আমলনামা ডান হাতে দেওয়া হবে, ",
  "তার খুব সহজ হিসাব হবে, ",
  "এবং সে আনন্দের সাথে তার পরিবার-পরিজনের কাছে ফিরে যাবে। ",
  "আর যাকে তার আমলনামা পিঠের পেছন থেকে দেওয়া হবে, ",
  "সে ধ্বংসকে (মৃত্যুকে) ডাকবে ",
  "এবং জ্বলন্ত আগুনে (জাহান্নামে) প্রবেশ করবে। ",
  "সে তো (দুনিয়াতে) তার পরিবার-পরিজনের মধ্যে আনন্দেই ছিল। ",
  "সে ভেবেছিল, কখনো (আমার কাছে) ফিরে আসবে না। ",
  "অবশ্যই; (তাকে ফিরে আসতেই হত;) নিশ্চয়ই তার প্রভু তার ওপর দৃষ্টি রাখতেন। ",
  "আমি শপথ করি পশ্চিম দিগন্তের সান্ধ্য লালিমার, ",
  "(শপথ করি) রাতের ও রাত (তার অন্ধকারে) যা কিছু একত্রিত করে তার ",
  "এবং চনেদ্রর, যখন তা পূর্ণ হয়! ",
  "অবশ্যই তোমরা ধাপে ধাপে (ঊর্ধ্বে) আরোহণ করবে (ক্রমে ক্রমে উন্নতি করবে)। ",
  "তাদের কী হল যে, তারা (সত্যে) বিশ্বাস করে না! ",
  "এবং যখন তাদের কাছে কোরআন পাঠ করা হয় তখন সেজদা করে না!সেজদা",
  "বরং কাফেররা (একে) মিথ্যা আখ্যায়িত করে। ",
  "তারা যা সংরক্ষণ (অন্তরে ধারণ) করে, আল্লাহ তা ভাল করে জানেন। ",
  "অতএব, তাদেরকে যন্ত্রণাদায়ক শাস্তির সুসংবাদ (!) দাও; ",
  "তবে যারা (সত্যে) বিশ্বাস করে ও সৎকাজ করে তাদের জন্য রয়েছে এক অন্তহীন পুরস্কার (জান্নাত)।",
  "শপথ গ্রহ-নক্ষত্র (অথবা রাশিচক্র) সম্বলিত আকাশের, ",
  "প্রতিশ্রুত দিনের (অর্থাৎ কেয়ামতের) ",
  "এবং যিনি সবকিছু দেখেন তাঁর (অর্থাৎ আল্লাহর) ও যার সবকিছু দেখা হয় তার (অর্থাৎ মানুষের) (অথবা শুক্রবারের ও আরাফাতের দিনের)! ",
  "অভিশপ্ত হয়েছিল গর্তওয়ালারা, ",
  "ইন্ধনপ্রজ্বলিত আগুনের গর্তওয়ালারা; ",
  "যখন তারা তার কিনারায় বসা ছিল; ",
  "আর মুমিনদের সাথে তারা যা করছিল তা প্রত্যক্ষ করছিল। ",
  "তারা তাদেরকে (মুমিনদেরকে) শুধু এ কারণে শাস্তি দিয়েছিল যে, তারা পরাক্রম-শালী ও সকল প্রশংসার অধিকারী আল্লাহকে বিশ্বাস করত, ",
  "যিনি আসমান ও জমিনের একচ্ছত্র অধিপতি। তবে আল্লাহ সবকিছুর সাক্ষী (সবকিছুই জানেন)। ",
  "যারা ঈমানদার পুরুষ ও নারীদেরকে পরীক্ষায় (বিপদে) ফেলেছিল এবং পরে তওবা করেনি, তাদের জন্য রয়েছে জাহান্নামের শাস্তি এবং তাদের জন্য রয়েছে জ্বলন্ত আগুনের শাস্তি। ",
  "যারা ঈমান আনে ও সৎকাজ করে, তাদের জন্য রয়েছে জান্নাত, যার তলদেশ দিয়ে প্রবাহিত হয় নদী; এটাই তো বড় সাফল্য। ",
  "তোমার প্রভুর ধরা বড় শক্ত (কঠোর)। ",
  "নিশ্চয়ই তিনি সূচনা ও পুনরাবৃত্তি করেন। (অর্থাৎ প্রথমবার সৃষ্টি করেন ও মৃত্যুর পর পুনরায় জীবিত করেন। অথবা অপরাধের জন্য প্রথমবার দুনিয়ায় শাস্তি দেন এবং পরকালে আবার শাস্তি দেন।) ",
  "তিনি অসীম ক্ষমাশীল, পরম স্নেহপরায়ণ; ",
  "আরশের মালিক, মহামহিম; ",
  "যা চান তাই করতে সক্ষম। ",
  "তোমার কাছে কি সেনাদলগুলোর বৃত্তান্ত পৌঁছেছে? ",
  "ফেরাউন ও ছামূদের? ",
  "বরং যারা কাফের, তারা অবিশ্বাসে অনড় রয়েছে। ",
  "তবে আল্লাহ (তাদেরকে) তাদের পেছন থেকে (অলক্ষ্যে) পরিবেষ্টন করে রেখেছেন। ",
  "বরং এ তো এক গৌরবময় কোরআন, ",
  "যা (লিপিবদ্ধ) আছে লাওহে মাহ্‌ফূযে (এক সংরক্ষিত ফলকে)।",
  "শপথ আকাশের ও রাতে আগমনকারীর! ",
  "তুমি কি জান, রাতে আগমনকারী কি? ",
  "এক উজ্জ্বল নক্ষত্র। ",
  "প্রত্যেক মানুষের জন্যই একজন তত্ত্বাবধায়ক আছে। ",
  "অতএব, মানুষ যেন (ভেবে) দেখে, তাকে কোন্‌ বস্তু থেকে সৃষ্টি করা হয়েছে! ",
  "তাকে তো সৃষ্টি করা হয়েছে বেগে নির্গত এক পানি (বীর্য) থেকে। ",
  "যা বেরিয়ে আসে মেরুদণ্ড ও পাঁজরের মধ্য থেকে। ",
  "নিশ্চয়ই তিনি তাকে (প্রাণহীন পদার্থ থেকে জীবনে) ফিরিয়ে আনতে সক্ষম। ",
  "যেদিন গোপন কাজগুলো পরখ করা হবে, ",
  "সেদিন তার কোন ক্ষমতা কিংবা সাহায্যকারী থাকবে না। ",
  "শপথ বৃষ্টিধারী (বৃষ্টিবাহী মেঘধারী) আসমানের ",
  "এবং ফাটলওয়ালা জমিনের! ",
  "নিশ্চয়ই এটা পার্থক্যকারী এক বাণী। (এ কোরআন ন্যায় ও অন্যায়ের পার্থক্য নিরুপণকারী আল্লাহর কালাম।) ",
  "এটা তামাশা নয়। ",
  "আসলে তারা একটা চক্রান্ত করছে; ",
  "আর (তাদের চক্রান্তের জবাবে) আমিও একটা কৌশল করছি। ",
  "অতএব, কাফেরদেরকে অবকাশ দাও, তাদেরকে অবকাশ দাও কিছুকালের জন্য।\n",
  "তোমার সুমহান প্রভুর নামের পবিত্রতা ও মহিমা বর্ণনা করো; ",
  "যিনি (সবকিছু) সৃষ্টি করেছেন ও সুষম করেছেন; ",
  "যিনি (সবকিছু) সুপরিমিত করেছেন ও (সবাইকে) পথ দেখিয়েছেন ",
  "এবং যিনি (চারণভূমির) ঘাস উৎপন্ন করেছেন। ",
  "অতঃপর তাকে কালো আবর্জনায় পরিণত করেছেন। ",
  "আমি তোমাকে (কোরআন) পাঠ করাব, ফলে তুমি (তা) ভুলবে না; ",
  "আল্লাহ যা (ভুলাতে) চান তা ব্যতীত। নিশ্চয়ই তিনি প্রকাশ্য ও গোপন বিষয় জানেন। ",
  "আমি তোমার জন্য সহজ পথ সহজ করে দেব। ",
  "অতএব, তুমি উপদেশ দাও, যদি (দেখ যে,) উপদেশ (তাদের) উপকারে আসে। ",
  "যে (আল্লাহকে) ভয় করে সে উপদেশ গ্রহণ করবে। ",
  "আর অতি দুর্ভাগ্যবান ব্যক্তি তা এড়িয়ে যাবে; ",
  "যে ভয়ংকর আগুনে প্রবেশ করবে। ",
  "অতঃপর সেখানে সে মরবেও না, বাঁচবেও না। ",
  "সফল তো হবে সে, যে নিজেকে (পাপ থেকে) পবিত্র রাখে, ",
  "স্বীয় প্রভুর নাম স্মরণ করে এবং (নিয়মিত) নামায পড়ে। ",
  "তবে তোমরা পার্থিব জীবনকে প্রাধান্য দিয়ে থাক; ",
  "অথচ পরকালের জীবনই শ্রেয়তর ও অধিকতর স্থায়ী। ",
  "অবশ্যই পূর্ববর্তী গ্রন্থসমূহে এর উল্লেখ আছে, ",
  "ইবরাহীম ও মূসার গ্রন্থসমূহে।\n",
  "তোমার কাছে কি আচ্ছন্নকারী কেয়ামতের বৃত্তান্ত এসেছে? (অর্থাৎ তুমি কি মহাপ্রলয় সম্পর্কে জেনেছো?) ",
  "সেদিন কতিপয় (মানুষের: কাফেরদের) চেহারা হবে অবমানিত, ",
  "শ্রান্ত, ক্লান্ত। ",
  "তারা (এমন চেহারার অধিকারীরা) জ্বলন্ত আগুনে প্রবেশ করবে। ",
  "(সেখানে) তাদেরকে ফুটন্ত (পানির) ঝরনা থেকে পানি পান করতে দেওয়া হবে। ",
  "তাদের খাদ্য হবে একমাত্র কাঁটাওয়ালা তৃণ-ঝাড়; ",
  "যা (তাদেরকে) পুষ্ট করবে না এবং ক্ষুধা নিবারণেও কাজে আসবে না। ",
  "(অন্যদিকে) সেদিন কতিপয় (মানুষের: মুমিনদের) চেহারা হবে আনন্দোজ্জ্বল। ",
  "(এমন চেহারার অধিকারীরা) নিজেদের কর্মের জন্য সন্তুষ্ট থাকবে। ",
  "(তারা থাকবে) সুউচ্চ জান্নাতে। ",
  "সেখানে তারা কোন বাজে কথা শোনবে না। ",
  "সেখানে থাকবে বহমান ঝরনা। ",
  "সেখানে (আরো) থাকবে উন্নত শয্যা, ",
  "প্রস্তুত পানপাত্র, ",
  "সারি সারি গদি ",
  "ও বিছানো গালিচা। ",
  "তারা কি তাহলে উটগুলোর দিকে তাকিয়ে দেখে না যে, কীভাবে তাদেরকে সৃষ্টি করা হয়েছে? ",
  "(তাকিয়ে দেখে না) আকাশের দিকে যে, কীভাবে তা উঁচু করা হয়েছে? ",
  "পাহাড়গুলোর দিকে যে, কীভাবে সেগুলো স্থাপন করা হয়েছে? ",
  "এবং পৃথিবীর দিকে যে, কীভাবে তাকে বিস্তৃত করা হয়েছে? ",
  "অতএব, উপদেশ দাও; বস্তুত তুমি একজন উপদেশদাতা; ",
  "তুমি তাদের ওপর কর্তৃত্বকারী নও; ",
  "তবে যে মুখ ফিরিয়ে নেয় ও কুফরি করে তার কথা ভিন্ন; ",
  "আল্লাহ তাকে সবচেয়ে বড় শাস্তি দেবেন। ",
  "আমার কাছেই তাদের প্রত্যাবর্তন; ",
  "তারপর আমারই ওপর তাদের হিসাবের দায়িত্ব।\n",
  "শপথ প্রভাতের, ",
  "দশ রাতের, ",
  "জোড় ও বিজোড়ের ",
  "এবং রাতের, যখন তা চলে যায়! ",
  "নিশ্চয়ই এর মধ্যে (অর্থাৎ যেসব বস্তু দ্বারা আমি শপথ করলাম তার মধ্যে) বুদ্ধিমানের জন্য শপথ (করার বস্তু) রয়েছে। (অর্থাৎ এসব বস্তু দ্বারা শপথ করার মধ্যে তাৎপর্য নিহিত আছে এবং বুদ্ধিমানেরা এগুলো দ্বারা শপথ করতে পারে।) ",
  "তুমি কি দেখনি, তোমার প্রভু কেমন আচরণ করেছিলেন আদ সমপ্রদায়ের সাথে, ",
  "ইরাম জনপদের, খুঁটির মত (উঁচু দেহবিশিষ্ট), ",
  "জমিনে যাদের মত কাউকে সৃষ্টি করা হয়নি? ",
  "(কেমন আচরণ করেছিলেন) ছামূদ সমপ্রদায়ের সাথে, যারা উপত্যকায় পাথর কেটে ঘরবাড়ি বানিয়েছিল? ",
  "(কেমন আচরণ করেছিলেন) গোঁজ-খুঁটির (সেনা-শিবিরের) মালিক ফেরাউনের সাথে, ",
  "যারা (ফেরাউন ও তার লোকেরা) জমিনে সীমালংঘন করেছিল ",
  "এবং সেখানে অনেক অশান্তি সৃষ্টি করেছিল? ",
  "যার ফলে আল্লাহ তাদের ওপর শাস্তির চাবুক ঢেলে দিয়েছিলেন (কঠিন আজাব নাযিল করেছিলেন)। ",
  "তোমার প্রভু অবশ্যই পর্যবেক্ষণকেনেদ্র রয়েছেন (অর্থাৎ সবকিছুর ওপর নজর রাখছেন)। ",
  "মানুষের অবস্থা হল: যখন তার প্রভু তাকে পরীক্ষা করেন এবং সম্মান ও নেয়ামত দান করেন তখন সে বলে, “আমার প্রভু আমাকে সম্মানিত করেছেন।” ",
  "আবার যখন তিনি তাকে পরীক্ষা করেন এবং তার রিযিক সংকুচিত করেন তখন সে বলে, “আমার প্রভু আমাকে লাঞ্ছিত করেছেন।” ",
  "কখনো নয়, বরং তোমরাই এতিমের মর্যাদা দাও না ",
  "এবং মিসকীনকে খাওয়াতে একে অন্যকে উৎসাহিত করো না। ",
  "আর তোমরা মীরাছ (উত্তরাধিকারসূত্রে প্রাপ্ত সম্পত্তি) পুরোপুরি খেয়ে ফেল ",
  "এবং সম্পদকে অধিক ভালবাস। ",
  "না না (এটা ঠিক নয়), (কেয়ামতের কথা স্মরণ করো) যখন পৃথিবীকে চূর্ণ-বিচূর্ণ করা হবে ",
  "এবং তোমার প্রভু ও কাতারে কাতারে ফেরেশতারা চলে আসবে। ",
  "সেদিন জাহান্নামকেও নিয়ে আসা হবে। সেদিনই মানুষ স্মরণ (উপলব্ধি) করবে; তবে এই স্মরণ তার উপকারে আসবে কীভাবে? ",
  "সে বলবে, “হায়, আমি যদি আমার (এই) জীবনের জন্য কিছু (সৎকর্ম) আগে পাঠাতাম!” ",
  "বস্তুত সেদিন (অপরাধীদেরকে) তিনি যে শাস্তি দেবেন তেমন (কঠিন) শাস্তি কেউ দিতে পারে না; ",
  "এবং তিনি যেভাবে বাঁধবেন তেমন (শক্ত) বাঁধন কেউ বাঁধতে পারে না। ",
  "(আর পুণ্যবান ব্যক্তিকে বলা হবে,) “হে প্রশান্ত মন (মনের অধিকারী)! ",
  "তুমি সন্তুষ্ট ও সন্তোষভাজন অবস্থায় তোমার প্রভুর কাছে ফিরে এসো, ",
  "অতঃপর আমার (প্রিয়) বান্দাদের দলভুক্ত হও ",
  "এবং আমার জান্নাতে প্রবেশ কর।\n",
  "আমি এই নগরীর (মক্কার) শপথ করছি, ",
  "আর তুমি এই নগরীতে (অপরাধ অথবা বাধা থেকে) মুক্ত, ",
  "এবং শপথ এক জন্মদাতার ও সে যা জন্ম দিয়েছে তার (অর্থাৎ তার সন্তানদের)! ",
  "আমি তো মানুষকে সৃষ্টি করেছি (তার) কষ্টের মধ্যে। (অর্থাৎ মানুষকে জীবনে কোন না কোন কষ্টের মধ্যে থাকতেই হয়।) ",
  "সে কি মনে করে যে, তার ওপর কেউ ক্ষমতাবান হবে না? ",
  "সে বলে, “আমি বিপুল সম্পদ ধ্বংস (ব্যয়) করেছি।” ",
  "সে কি মনে করে যে, তাকে কেউ দেখেনি? ",
  "আমি কি তাকে দুটি চোখ দেইনি? ",
  "এবং একটি জিহবা ও দুটি ঠোঁট (দেইনি)? ",
  "আমি তাকে (ভাল ও মন্দ) দুটি পথ দেখিয়েছি। ",
  "কিন্তু সে ঢালু গিরিপথে চলতে প্রবৃত্ত হয়নি (যা তাকে সহজে সাফল্যে পৌঁছে দিত)। ",
  "তুমি কি জান, সেই ঢালু গিরিপথ কি? ",
  "একটি ঘাড় (একজন দাস) মুক্ত করে দেওয়া; ",
  "অথবা দুর্ভিক্ষের দিনে খাওয়ানো ",
  "নিকট সম্পর্কের ইয়াতীমকে, ",
  "কিংবা অভাবগ্রস্ত মিসকীনকে। ",
  "সর্বোপরি তাদের অন্তর্ভুক্ত হওয়া, যাদের ঈমান আছে এবং যারা একে অপরকে ধৈর্য ও দয়ার উপদেশ দেয়। ",
  "তারাই ডানদিকের লোক (সৌভাগ্যবান জান্নাতী)। ",
  "আর যারা আমার নিদর্শনসমূহ অবিশ্বাস করে, তারাই বামদিকের লোক (হতভাগ্য জাহান্নামী)। ",
  "তাদের ওপর থাকবে (জাহান্নামের) বন্ধ আগুন। (অর্থাৎ তারা আগুন দ্বারা এমনভাবে পরিবেষ্টিত হবে যে, তা থেকে বের হওয়ার কোন পথ থাকবে না।)",
  "শপথ সূর্যের ও তার আলোর; ",
  "শপথ চনেদ্রর, যখন তা এই সূর্যের পরে আসে; ",
  "শপথ দিনের, যখন তা এই সূর্যকে প্রকাশ করে; ",
  "শপথ রাতের, যখন তা একে ঢেকে রাখে; ",
  "শপথ আসমানের ও সেই মহান সত্তার, যিনি তা তৈরী করেছেন; ",
  "শপথ জমিনের ও সেই মহান সত্তার, যিনি তা বিছিয়ে রেখেছেন; ",
  "এবং শপথ (মানুষের) মনের ও  সেই সত্তার যিনি তাকে সুষম করেছেন, ",
  "অতঃপর তাকে তার পাপ ও পুণ্যের জ্ঞান দিয়েছেন! ",
  "যে তাকে (মনকে) পবিত্র করে সে সফল হয়; ",
  "আর যে তাকে ভ্রষ্ট করে সে বিফল হয়। ",
  "ছামূদ সমপ্রদায় অবাধ্যতাবশত (তাদের নবীকে) অবিশ্বাস করেছিল; ",
  "যখন তাদের দুষ্টতম ব্যক্তি (উষ্ট্রী হত্যায়) এগিয়ে গিয়েছিল; ",
  "তখন আল্লাহর রসূল (ছালেহ) তাদেরকে (সতর্ক করে দিয়ে) বলল, “আল্লাহর উষ্ট্রী ও তার পানিপান!” (অর্থাৎ এ তো আল্লাহর উষ্ট্রী। তোমরা এর পানিপানে বাধার সৃষ্টি করো না। তাহলে তোমাদের ক্ষতি হবে।) ",
  "কিন্তু তারা তাকে অবিশ্বাস করল এবং উষ্ট্রীটিকে হত্যা করল। তখন তাদের প্রভু তাদের পাপের কারণে তাদের ওপর ধ্বংস নাযিল করলেন এবং (ছোট-বড় নির্বিশেষে সকলকে) সমানভাবে ধ্বংস করে দিলেন। ",
  "তিনি এর পরিণতির ভয় করেন না।",
  "শপথ রাতের, যখন তা (সবকিছু) আচ্ছাদিত করে; ",
  "শপথ দিনের, যখন তা উদ্ভাসিত হয়; ",
  "এবং শপথ সেই মহান সত্তার, যিনি নর ও নারী সৃষ্টি করেছেন! ",
  "তোমাদের কর্মপ্রয়াস অবশ্যই বিভিন্ন। ",
  "অতএব, যে দান করে ও তাকওয়া অবলম্বন করে ",
  "এবং যা ভাল তা সত্য বলে মেনে নেয়, ",
  "আমি তার জন্য সুখের বিষয় (জান্নাত) সহজ করে দেব। ",
  "আর যে কার্পণ্য করে ও নিজেকে স্বয়ংসম্পূর্ণ মনে করে ",
  "এবং যা ভাল তা মিথ্যা বলে প্রত্যাখ্যান করে, ",
  "আমি তার জন্য কষ্টের বিষয় (জাহান্নাম) সহজ করে দেব। ",
  "আর তার সম্পদ তার কোনই কাজে আসবে না, যখন সে ধ্বংস হয়ে যাবে। ",
  "আমার দায়িত্ব তো অবশ্যই পথপ্রদর্শন করা। ",
  "আর পরকাল ও ইহকাল (সব তো) আমারই। ",
  "তাই আমি তোমাদেরকে (জাহান্নামের) শিখায়িত আগুন সম্পর্কে সতর্ক করে দিলাম। ",
  "অত্যন্ত দুর্ভাগ্যবান ব্যক্তিই তাতে প্রবেশ করবে; ",
  "যে (সত্যকে) অবিশ্বাস করে আর মুখ ফিরিয়ে নেয়। ",
  "আর সত্যিকার খোদাভীরু ব্যক্তিকে তা থেকে দূরে রাখা হবে; ",
  "যে পবিত্রতা অর্জনের জন্য নিজের সম্পদ দান (ব্যয়) করে। ",
  "তার কাছে কারো এমন কোন অনুগ্রহ থাকে না, যার প্রতিদান দিতে হবে (অর্থাৎ সে কারো কাছ থেকে এ রকম কোন অনুগ্রহ পেতে চায় না), ",
  "সে শুধু তার মহান প্রভুর সন্তুষ্টি অন্বেষণ করে। ",
  "আর সে অবশ্যই সন্তুষ্ট হবে (জান্নাতে প্রবেশ করবে)।",
  "পূর্বাহ্নের শপথ! ",
  "শপথ রাতের, যখন তা অন্ধকার হয়ে আসে! ",
  "তোমার প্রভু তোমাকে পরিত্যাগ করেননি, অপছন্দও করেননি। ",
  "আর পরকাল তোমার জন্য অবশ্যই ইহকালের চেয়ে উত্তম। ",
  "তোমার প্রভু অবশ্যই তোমাকে (অনুগ্রহ) দান করবেন এবং তুমি সন্তুষ্ট হবে। ",
  "তিনি কি তোমাকে এতিম অবস্থায় পাননি? তারপর আশ্রয় দিয়েছেন। ",
  "তিনি তোমাকে পথহারা অবস্থায় পেয়েছিলেন; তারপর পথের সন্ধান দিয়েছেন। ",
  "তিনি তোমাকে অভাবগ্রস্ত অবস্থায় পেয়েছিলেন; তারপর অভাবমুক্ত করেছেন। ",
  "অতএব, তুমি এতিমের প্রতি কঠোর হয়ো না। ",
  "যাচনাকারীকে ধমক দিও না (অথবা তাড়িয়ে দিও না)। ",
  "আর তোমার প্রভুর অনুগ্রহের কথা প্রকাশ্যে বল।",
  "আমি কি তোমার জন্য তোমার বক্ষ খুলে দেইনি (তোমার অন্তর প্রশস্ত করিনি)? ",
  "আমি তোমার (এমন) বোঝা নামিয়ে দিয়েছি, ",
  "যা তোমার পিঠ নুইয়ে দিয়েছিল (যা বহন করতে তোমার অনেক কষ্ট হয়েছে) ",
  "এবং তোমার আলোচনা ওপরে উঠিয়েছি (তোমার সুনাম বাড়িয়ে দিয়েছি)। ",
  "এভাবে অবশ্যই কষ্টের সাথে স্বস্তি আছে। ",
  "নিশ্চয়ই কষ্টের সাথে স্বস্তি আছে। ",
  "অতএব যখন অবকাশ পাবে, তখন (আল্লাহর পথে) পরিশ্রম করবে ",
  "এবং নিজের প্রভুর প্রতি মনোযোগী হবে।",
  "শপথ ডুমুরের ও জলপাইয়ের! ",
  "শপথ সিনাই পর্বতের! ",
  "আর শপথ এই নিরাপদ নগরীর (মক্কার)! ",
  "অবশ্যই আমি মানুষকে সবচেয়ে সুন্দর গঠনে সৃষ্টি করেছি। ",
  "তারপর তাকে নিকৃষ্টদের নিকৃষ্টতম করে দিয়েছি (সর্বনিম্ন স্তরে নামিয়ে দিয়েছি); ",
  "তাদেরকে ব্যতীত, যারা ঈমান এনেছে ও সৎকাজ করেছে। এদের জন্য রয়েছে এক অন্তহীন পুরস্কার (জান্নাত)। ",
  "সুতরাং এর পরে কিসে তোমাকে বিচার সম্বন্ধে অবিশ্বাসী করবে? (অর্থাৎ কীভাবে তুমি বিচারের দিন কেয়ামতকে অবিশ্বাস করবে?) ",
  "আল্লাহ কি বিচারকদের মধ্যে সর্বশ্রেষ্ঠ বিচারক নন?",
  "পড় তোমার প্রভুর নাম নিয়ে, যিনি (সবকিছু) সৃষ্টি করেছেন। ",
  "তিনি মানুষ সৃষ্টি করেছেন জমাটবদ্ধ রক্ত থেকে। ",
  "পড়, তোমার প্রভু তো পরম দানশীল; ",
  "যিনি কলমের সাহায্যে শিখিয়েছেন; ",
  "শিখিয়েছেন মানুষকে যা সে জানত না। ",
  "না না, মানুষ অবশ্যই সীমালংঘন করে, ",
  "এ কারণে যে, সে নিজেকে অভাবমুক্ত মনে করে। ",
  "নিশ্চয়ই তোমার প্রভুর কাছেই প্রত্যাবর্তন (অবধারিত)। ",
  "তুমি কি তাকে (আবু জাহ্‌লকে) দেখেছো, যে বাধা দেয় ",
  "এক বান্দাকে (নবীকে) যখন সে নামায পড়ে? ",
  "বল দেখি, যদি সে (নবী) সৎপথে থাকে ",
  "অথবা তাকওয়া অবলম্বনের নির্দেশ দেয়! (তবুও কি সে তার সাথে এমন আচরণ করবে?) ",
  "বল দেখি, যদি সে (আবু জাহ্‌ল) অবিশ্বাস করে ও মুখ ফিরিয়ে নেয়! (তার পরেও কি তার এমন কাজ শোভা পায়?) ",
  "সে কি জানে না যে, আল্লাহ (তার আচরণ) দেখছেন? ",
  "না না, যদি সে (তার  এহেন আচরণ থেকে) বিরত না হয় তাহলে অবশ্যই আমি মাথার সামনের কেশগুচ্ছ ধরে (তাকে) টেনে আনব; ",
  "এক মিথ্যাবাদী, পাপী (ব্যক্তির) কেশগুচ্ছ। ",
  "অতএব, সে যেন তার সভাসদদেরকে (সাহায্যের জন্য) ডাকে। ",
  "আমিও জাহান্নামে নিয়ে যাওয়ার দায়িেত্ব নিয়োজিত ফেরেশতাদেরকে ডাকব। ",
  "না না, তুমি তার (আবু জাহ্‌লের) আনুগত্য করো না (কথামতো চলো না); বরং (আল্লাহকে) সেজদা করো ও (তাঁর) নৈকট্য অর্জন কর।সেজদা",
  "আমি তা (কোরআন) লাইলাতুল ক্বাদ্‌র-এ (মর্যাদার রাতে) নাযিল করেছি। ",
  "তুমি কি জান, লাইলাতুল ক্বাদ্‌র কি? (তার মর্যাদা কত?) ",
  "লাইলাতুল ক্বাদ্‌র এক হাজার মাসের চেয়ে শ্রেষ্ঠ। (অর্থাৎ এই রাতে এবাদত-বন্দেগির ছওয়াব এক হাজার মাসের {৮৩ বছর ৪ মাসের} এবাদত-বন্দেগির ছওয়াবের চেয়ে বেশি।)",
  "তাতে (এ রাতে) ফেরেশতারা এবং জিবরাঈল তাদের প্রভুর অনুমতিক্রমে প্রতিটি নির্দেশ নিয়ে নেমে আসে; ",
  "(সারারাত জুড়ে মুমিন বান্দাদের জন্য আল্লাহর পক্ষ থেকে বিরাজ করে) শান্তি; এ রাত (রাতের এই মর্যাদা) ঊষার আবির্ভাব পর্যন্ত থাকে।",
  "কিতাবধারী (ইহুদি ও খ্রিষ্টান) এবং মুশরিকদের মধ্যে যারা (সত্যকে) অবিশ্বাস করে তারা স্পষ্ট প্রমাণ না আসা পর্যন্ত তাদের অবিশ্বাস ছাড়ত না; ",
  "(সে প্রমাণ হল) আল্লাহর পক্ষ থেকে এক রসূল (মুহাম্মাদ স.), যে (কোরআনের) পবিত্র পৃষ্ঠাসমূহ পাঠ করে। ",
  "এতে আছে (আল্লাহর) সঠিক বিধানমালা। ",
  "আর কিতাবধারীরা তো তাদের কাছে স্পষ্ট প্রমাণ আসার পরই বিভক্ত হল (ভিন্নমত পোষণ করল)। ",
  "অথচ তাদেরকে এই আদেশই দেওয়া হয়েছিল যে, দ্বীনকে কেবল তাঁরই জন্য নিবেদিত করে একনিষ্ঠভাবে তারা আল্লাহর ইবাদত করবে এবং নামায কায়েম করবে ও যাকাত দেবে; আর এটাই তো সঠিক দ্বীন। ",
  "কিতাবধারী (ইহুদি ও খ্রিষ্টান) এবং মুশরিকদের মধ্যে যারা (সত্যকে) অবিশ্বাস করে তারা চিরকাল জাহান্নামের আগুনে থাকবে। সকল সৃষ্টির মধ্যে তারাই নিকৃষ্ট। ",
  "(পক্ষান্তরে) যারা (সত্যকে) বিশ্বাস করে আর সৎকাজ করে, সকল সৃষ্টির মধ্যে তারাই শ্রেষ্ঠ। ",
  "তাদের প্রভুর কাছে তাদের পুরস্কার হল স্থায়ী জান্নাত, যার তলদেশ দিয়ে নদী প্রবাহিত হয়; সেখানে তারা চিরকাল থাকবে। আল্লাহ তাদের প্রতি সন্তুষ্ট থাকবেন এবং তারাও তাঁর প্রতি সন্তুষ্ট থাকবে। এটা (কেবল) তার জন্য যে তার প্রভুকে ভয় করে।",
  "পৃথিবী যখন তার প্রবল কম্পনে কম্পিত হবে, ",
  "পৃথিবী যখন তার বোঝা বের করে দেবে, ",
  "আর মানুষ বলবে, “তার কী হল?” ",
  "সেদিন সে (পৃথিবী) তার বৃত্তান্ত বর্ণনা করবে। ",
  "কারণ, তোমার প্রভু তাকে (তাই করতে) আদেশ দেবেন। ",
  "সেদিন মানুষ দলে দলে বিভক্ত হয়ে বেরিয়ে আসবে, যাতে তাদেরকে তাদের কর্মসমূহ দেখানো যায়। ",
  "সুতরাং যে অণু পরিমাণ ভাল কাজ করে, সে তা দেখতে পাবে। ",
  "এবং যে অণু পরিমাণ খারাপ কাজ করে, সেও তা দেখতে পাবে।",
  "সেই সব ঘোড়ার শপথ যারা হাঁপাতে হাঁপাতে দৌড়ায়, ",
  "যারা (ক্ষুরের আঘাতে) আগুন ধরায় ",
  "এবং যারা প্রভাতকালে (শত্রুদলের ওপর) আক্রমণ করে, ",
  "সে সময়ে ধুলো উড়ায় ",
  "ও শত্রুদলের অভ্যন্তরে ঢুকে পড়ে! ",
  "নিশ্চয়ই মানুষ তার প্রভুর প্রতি অকৃতজ্ঞ। ",
  "আর সে নিজেই এর বড় সাক্ষী। ",
  "এবং সম্পদের ভালবাসায় সে শক্ত (অনড়)। ",
  "তাই সে কি (সেই সময়ের কথা) জানে না, যখন কবরগুলোতে যা আছে তা উঠানো হবে ",
  "এবং (মানুষের) মনে যা কিছু আছে তা জানিয়ে দেওয়া হবে? ",
  "তাদের প্রভু তাদের সেদিনের অবস্থা সম্পর্কে অবশ্যই অবগত রয়েছেন।",
  "মহাপ্রলয় (কেয়ামত), ",
  "মহাপ্রলয়টা কি? ",
  "তুমি কি জান, কি সেই মহাপ্রলয়? ",
  "(এটা সেই দিন) যেদিন মানুষ হবে বিক্ষিপ্ত পতঙ্গের মত; ",
  "আর পাহাড়গুলো হবে ধুনিত পশমের মত। ",
  "তখন যার (নেকির) পাল্লা ভারী হবে, ",
  "সে (জান্নাতে) সুখী জীবন যাপন করবে। ",
  "আর যার (নেকির) পাল্লা হালকা হবে ",
  "তার ঠিকানা হবে এক গভীর গর্ত (জাহান্নাম)। ",
  "তুমি কি জান, সেটা কি? ",
  "(সেটা হল) উত্তপ্ত আগুন।",
  "(ধন-সম্পদ) বৃদ্ধির প্রতিযোগিতা তোমাদেরকে মজিয়ে রেখেছে। ",
  "(জীবনভর তোমরা এমনটাই করতে থাক) যতক্ষণ না কবরের সাক্ষাৎ পাও (মারা যাও)। ",
  "না না, (এটা ঠিক নয়,) তোমরা জানতে পারবে; ",
  "আবার (বলি) না না, তোমরা জানতে পারবে। ",
  "না না, তোমরা যদি নিশ্চিতভাবে (সম্পদ জমানোর পরিণতি) জানতে (তাহলে এ কাজ করতে না)। ",
  "তোমরা অবশ্যই জাহান্নাম দেখবে; ",
  "অতঃপর তোমরা তা অবশ্যই নিশ্চয়তার চোখে (নিশ্চিত দৃষ্টিতে) দেখবে। ",
  "অতঃপর সেদিন তোমাদেরকে নেয়ামত সম্পর্কে জিজ্ঞাসা করা হবে।",
  "কালের শপথ! ",
  "মানুষ অবশ্যই ক্ষতির মধ্যে রয়েছে। ",
  "তবে তারা নয়, যারা (সত্যে) বিশ্বাস করে, সৎকাজ করে, একে অপরকে সত্যের (সত্য গ্রহণের) উপদেশ দেয় এবং একে অপরকে ধৈর্যের (ধৈর্যধারণের) উপদেশ দেয়।",
  "প্রত্যেক নিন্দাকারী ও গীবতকারীর জন্য দুর্ভোগ (রয়েছে); ",
  "যে সম্পদ জমা করে ও তা বারবার গণনা করে। ",
  "সে মনে করে যে, তার সম্পদ তাকে চিরঞ্জীব (অমর) করে রাখবে। ",
  "কখনো নয়, তাকে অবশ্যই পিষ্টকারী আগুনে নিক্ষেপ করা হবে। ",
  "তুমি কি জান, সে পিষ্টকারী আগুন কি? ",
  "(তা হল,) আল্লাহর প্রজ্বালিত আগুন; ",
  "যা হৃদয়ের কথা জানবে (মানুষের হৃদয়ের খবর নিয়ে ছাড়বে)। ",
  "এ আগুন তাদের জন্য বন্ধ করে রাখা হবে, ",
  "প্রলম্বিত খুঁটিতে। (অর্থাৎ অগ্নিভরা লম্বা লম্বা খুঁটির সাথে বেঁধে তাদেরকে শাস্তি দেওয়া হবে।)\n",
  "তুমি কি দেখনি, তোমার প্রভু হাতীওয়ালাদের সাথে কিরূপ আচরণ করেছেন?",
  "তিনি কি তাদের চক্রান্ত ভণ্ডুল করে দেননি? ",
  "তিনি তাদের বিরুদ্ধে ঝাঁকে ঝাঁকে পাখি পাঠিয়েছিলেন, ",
  "যারা তাদের ওপর পাথরের কংকর নিক্ষেপ করছিল। ",
  "অতঃপর তিনি তাদেরকে ভক্ষিত (চর্বিত) তৃণের মত (পিষ্ট) করে দিয়েছিলেন।",
  "(আবরাহা বাহিনীকে ধ্বংস করে মক্কার কোরাইশদের জন্য শীতকালীন ইয়েমেন সফর নির্বিঘ্ন করা হয়েছে) কোরাইশদেরকে অভ্যস্ত করার জন্য, ",
  "তাদেরকে অভ্যস্ত করার জন্য শীত ও গ্রীষ্মের সফরে।",
  "অতএব, তারা যেন এই (কাবা) ঘরের প্রভুর ইবাদত করে, ",
  "যিনি তাদেরকে ক্ষুধায় খাদ্য দিয়েছেন এবং ভয় থেকে নিরাপদ করেছেন।",
  "তুমি কি সেই লোককে দেখেছো, যে বিচারকে মিথ্যা আখ্যায়িত (অবিশ্বাস) করে? ",
  "সে তো সেই লোক যে, এতিমকে ধাক্কা দিয়ে সরিয়ে (তাড়িয়ে) দেয়; ",
  "আর মিসকীনকে (অভাবগ্রস্তকে) খাদ্যদানে (মানুষকে) উৎসাহ দেয় না। ",
  "অতএব, দুর্ভোগ সেই নামাযীদের জন্য ",
  "যারা তাদের নামায আদায়ের ব্যাপারে অমনোযোগী; ",
  "যারা লোক-দেখানোর জন্য তা করে থাকে; ",
  "আর প্রয়োজনীয় গৃহসামগ্রী (অন্যকে) দেয় না।",
  "আমি তোমাকে কাওছার দান করেছি (তোমার জন্য জান্নাতের কাওছার নামক নহরটি বরাদ্দ করে রেখেছি)। ",
  "অতএব, (কৃতজ্ঞতাস্বরূপ) তোমার প্রভুর উদ্দেশ্যে নামায পড় ও কোরবানি কর। ",
  "আসলে তোমার প্রতি বিদ্বেষ পোষণকারীই লেজকাটা (নির্বংশ)।",
  "বল, “হে কাফেররা! ",
  "তোমরা যার উপাসনা করো, আমি তার উপাসনা করি না; ",
  "এবং আমি যাঁর ইবাদত করি, তোমরা তাঁর ইবাদত করবে না। ",
  "আবার তোমরা যার উপাসনা করে আসছ, আমি তো তার উপাসনা করব না; ",
  "এবং আমি যাঁর ইবাদত করি, তোমরা তো তাঁর ইবাদত করবে না। ",
  "তোমাদের দ্বীন তোমাদের (থাক) এবং আমার দ্বীন আমার।”",
  "যখন আল্লাহর সাহায্য ও বিজয় আসবে ",
  "এবং তুমি লোকদেরকে দলে দলে আল্লাহর দ্বীনে প্রবেশ করতে দেখবে, ",
  "তখন তোমার প্রভুর পবিত্রতা ও প্রশংসা বর্ণনা করবে এবং তাঁর কাছে ক্ষমা চাইবে। নিশ্চয়ই তিনি ক্ষমাকারী (অথবা তওবা কবুলকারী)।\n",
  "ধ্বংস হোক আবু লাহাবের দুই হাত, সে নিজেও ধ্বংস হোক। ",
  "তার সম্পদ ও উপার্জন তার কোন কাজে আসেনি। ",
  "শিগগিরই সে (জাহান্নামের) শিখায়িত আগুনে প্রবেশ করবে। ",
  "তার স্ত্রীও; যে জ্বালানিকাঠ বহন করে। ",
  "(জাহান্নামে) তার গলায় খেজুর-গাছের আঁশের একটি পাকানো রশি (অর্থাৎ একটি শক্ত বন্ধনী থাকবে)। ",
  "বল, “আল্লাহ এক ও একমাত্র। ",
  "আল্লাহ চিরন্তন ও স্বয়ংসম্পূর্ণ। ",
  "তিনি কাউকে জন্ম দেননি এবং তাঁকেও কেউ জন্ম দেয়নি। (অর্থাৎ তাঁর কোন সন্তান নেই এবং তিনিও কারো সন্তান নন।) ",
  "আর তাঁর সমকক্ষ কেউ নেই।”",
  "বল, “আমি প্রভাতের প্রভুর আশ্রয় চাই ",
  "তাঁর সৃষ্টির অনিষ্ট থেকে, ",
  "অন্ধকার রাতের অনিষ্ট থেকে, যখন তা নেমে আসে, ",
  "সেই রমণীদের অনিষ্ট থেকে যারা (যাদু করার জন্য) গ্রন্থিতে ফুঁ দেয় ",
  "এবং হিংসুকের অনিষ্ট থেকে যখন সে হিংসা করে।”",
  "বল, “আমি আশ্রয় চাই মানুষের প্রভুর, ",
  "মানুষের অধিপতির, ",
  "মানুষের উপাস্যের; ",
  "আত্মগোপনকারী কুমন্ত্রণাদাতার অনিষ্ট থেকে, ",
  "যে মানুষের মনে কুমন্ত্রণা দেয়, ",
  "(এই কুমন্ত্রণাদাতা হতে পারে) জ্বিন ও মানুষের মধ্য থেকে।”"
]